Merja Ailus kaivaa erosopimuksen käsilaukustaan ja ryhtyy lukemaan.
Ennen kuin Ailus vastaa yhteenkään kysymykseen, hän haluaa vielä kerran varmistaa, mitä hän voi sanoa ja mitä ei.
Sopimus on allekirjoitettu 22.
marraskuuta 2013.
Saman päivän iltana eläkeyhtiö Kevan hallitus piti kokouksen, joka kesti seitsemän tuntia.
Kokouksen päätyttyä hallituksen puheenjohtaja Laura Räty (kok) kertoi Kevan toimitalon aulassa päivystäneille toimittajille uutisen: Merja Ailus eroaa itse Kevan toimitusjohtajan virasta.
Uutista oli osattu odottaa.
Kohu Ailuksen ympärillä oli jatkunut jo lähes kaksi viikkoa.
Ensin oli paheksuttu Ailuksen työsuhde-etuja ja remonttilaskuja, sitten otsikoihin nousivat Ailuksen itselleen pyytämä 6 100 euron palkankorotus – ja vielä lapsilisät, joita Norjan valtio karhusi häneltä takaisin.
Erosopimuksessa Ailukselle luvattiin 303 581 euron korvaus eli vuoden palkka.
Sopimuksessa on myös vaitioloa koskevia pykäliä, ja niitä Ailus nyt tutkii ravintolan kabinetissa.
 Osapuolet, siis minä ja Keva, 'eivät kerro sopimukseen johtaneiden neuvotteluiden sisällöstä ulkopuolisille' , Ailus lukee paperista.
 Sitten täällä on tämmöinen lause: 'Osapuolet sitoutuvat olemaan vahingoittamatta ja antamatta toisesta osapuolesta haitallisia lausuntoja.
' Ailus lukee lauseen toistamiseen.
 Vaikka minulla on juristin koulutus, en tiedä, mitä tuo tarkoittaa.
Saan minä toki kertoa henkilökohtaisista tuntemuksistani.
 Merja Ailus on juuri palannut ulkomailta.
Hän empi haastatteluun suostumista, eikä pelkästään vaitiolosopimuksen vuoksi.
 Sen ryöpytyksen jälkeen päätin, etten kommentoi julkisuudessa enää mitään.
Mutta kyllä minun on tehnyt mieli puhua suuni puhtaaksi.
 Kaikki alkoi sunnuntaina 10.
marraskuuta.
Silloin Helsingin Sanomat paljasti, että Merja Ailus oli asunut kahdessa Kevan työsuhdeasunnossa, joiden verotusarvo oli laskettu liian alhaiseksi.
Ailus selitti asiaa Kevan henkilöstöhallinnon virheellä ja lupasi maksaa verot.
Kaksi päivää myöhemmin Helsingin Sanomilla oli toinen uutinen.
Ailus oli myynyt vanhan autonsa päiväksi Kevalle, kun Keva osti hänelle työsuhdeauton.
Professori Tomi Voutilainen epäili kirjoituksessa, että järjestelyllä kierrettiin hankintalakia: uuden auton hinta jäi näin alle 30 000 euron rajan, eikä hankintaa tarvinnut siksi kilpailuttaa.
Kun uutinen tuli julki, Ailus oli työmatkalla Qatarisssa.
 Luin sen taksissa.
Ajattelin, että eikö parempaa kirjoittamista ole.
Se autohan oli puolet halvempi kuin muiden johtajien autot siellä Kevan tallissa.
 Ailuksen avomallinen BMW maksoi 46 000 euroa.
Iltapäivälehdet esittelivät kuvissa kaikki auton lisävarusteet ja niiden hinnat (Chrome Line -korivarustus 296,40 euroa, Servotronic-ohjaustehostin 335,06 euroa, Boston Beige -nahkaistuimet 2 255,19 euroa.
)7 Päivää -lehti kävi kuvaamassa kadunvarteen pysäköidyn auton ja teki päätelmiä Ailuksen musiikkimausta autoon jätetettyjen cd-levyjen (Abbaa ja Nylon Beatia) perusteella.
 Se autohan muutti kaiken.
Siitä tuli jonkinlainen symboli.
Kansa ei nähdäkseni ollut niinkään raivoissaan niistä asuntoasioista, vaan siitä ykkössarjan bemarista , Ailus sanoo.
Kun Ailus palasi Qatarista, hän huomasi kauhukseen olevansa julkkis, valtakunnan puhutuin ihminen.
Toimittajat kyttäsivät kotiovella, ja kadulla tuijotettiin.
Ailus ei enää halunnut mennä edes ruokakauppaan.
Hänen kesämökkinsä käytiin kuvaamassa helikopterista.
Sitten perjantaina 15.
marraskuuta Ailus asteli toimittajien eteen Kevan järjestämässä tiedotustilaisuudessa.
Ennen tilaisuuden alkua hän sai ystävältään tekstiviestin: Pysy rauhallisena.
Älä itke.
Ei ne voi sua ainakaan tappaa.
 Minulta kysyttiin siellä vakavalla naamalla, mistä autooni on tullut tupakansytytin ja nahkaratti.
Silloin teki mieli huutaa: tässä talossa tehdään joka vuosi 70 000 eläkepäätöstä, ja meillä on yli 30 miljardin euron sijoitusvarallisuus hoidettavana, ja te kysytte minulta tollaista ja vielä vakavalla naamalla! Merja Ailus aloitti Kevan toimitusjohtajana vuonna 2010.
Hän oli suurelle yleisölle tuntematon juristi, joka oli luonut uraa ay-liikeessä ja ollut viimeksi ammattiliitto Jytyn puheenjohtajana.
Ailuksen valintaa Kevaan pidettiin poliittisena nimityksenä, ja sellainen se olikin.
 Ilman keskustan jäsenkirjaa en olisi ikinä saanut sitä paikkaa , Ailus sanoo nyt.
Kunta-alan työntekijöiden eläkkeistä huolehtivassa Kevassa kaikki johtopaikat jaetaan poliittisin perustein.
Toimitusjohtajan paikka on ollut perinteisesti keskustan läänitys.
Ailuksen edeltäjä Markku Kauppinen joutui eroamaan vaalirahaskandaalin vuoksi.
Ailuksen palkkaamisesta ja työsuhde-eduista päätti Kevan hallitus, jonka puheenjohtajana oli silloin kansanedustaja Sampsa Kataja (kok).
Viime syksyn kohun aikana Kataja kieltäy-tyi kommentoimasta Ailukselle myönnettyjä etuuksia, koska hän ei enää istunut Kevan hallituksessa.
 Luulen, että Kataja pelästyi, koska oli itse ollut hyväksymässä ne edut , Ailus sanoo.
Katajan seuraaja Laura Räty taas vetosi siihen, että Ailuksen eduista päätti Kevan edellinen hallitus.
Hetken näytti kuitenkin siltä, että Kevan hallitus seisoo toimitusjohtajan takana.
Hallitus piti ylimääräisen kokouksen perjantaina 15.
marraskuuta.
Siellä päätettiin aloittaa sisäinen selvitys johtajien eduista.
Selvitysmiehelle annettiin yli kuukausi aikaa, vasta sitten olisi päätösten vuoro.
Ailus sai jatkaa työssään.
Tiistaina 19.
marraskuuta tapahtui yllättävä käänne.
Laura Räty ilmoitti Yleisradion haastattelussa, että Merja Ailus on menettänyt hänen luottamuksensa.
Yksityisessä firmassa hallituksen puheenjohtajan luottamuksen menettäminen merkitsee toimitusjohtajan välitöntä eroa.
Mutta Keva ei ole yksityinen firma vaan julkinen eläkelaitos.
Kevan toimitusjohtaja on virkasuhteessa, ja hänen erottamisestaan päättää poliitikoista koostuva valtuuskunta.
Ailus tunsi olevansa vahvoilla.
Hän ei suostunut eroamaan.
 Päätin katsoa sen piruuttani loppuun asti.
Pidin tilannetta älyttömänä, en ollut tehnyt mitään rikollista.
 Ailuksen mukaan Räty ei kertonut luottamuksen menetyksestä hänelle henkilökohtaisesti.
Ailus kuuli asiasta uutisista, ja uutisten kautta hän myös vastasi Rädylle.
Myöhään samana tiistai-iltana Ilta-Sanomien toimittaja soitti Ailuksen ovisummeria.
Ailus antoi ovipuhelimen välityksellä haastattelun, jossa hän sanoi menevänsä seuraavana aamuna normaalisti töihin.
Seuraavana päivänä Räty oli yhä suorasanaisempi.
Hän sanoi MTV3:n uutisissa, että Ailuksen pitäisi jo itse erota.
Vaitiolosopimuksen vuoksi Ailus ei kerro, kävikö hän keskusteluja kahden kesken Laura Rädyn kanssa.
Kohua edeltäneitä välejään Rätyyn hän luonnehtii asiallisiksi.
Rädyn ulostulo kummastutti monia.
Miksi hän ei odottanut sisäisen selvityksen tuloksia? Mikä muuttui perjantain ja tiistain välillä? Minun arvioni on, että syynä oli yleinen hermostuminen ja se, että Räty halusi minusta eroon , Ailus sanoo.
 Päättäjät joutuivat paniikkiin, kun kirjoittelu ei loppunut.
Jos minä en lähtisi, Räty joutuisi lähtemään ja koko hallitus myös.
 Merja Ailuksen erosta on tehty 13 kantelua eduskunnan oikeusasiamiehelle.
Suurin osa kanteluista koskee Ailukselle maksettua erokorvausta, ja niistä oikeusasiamies on antanut ratkaisunsa: ei aihetta jatkotoimenpiteisiin.
Kolme kantelua on yhä vireillä.
Niistä yhdessä väitetään, että Ailusta painostettiin eroamaan.
Kantelijan mukaan Laura Räty kutsui Ailuksen torstaina 21.
marraskuuta iltapäiväkahville.
Läsnä olivat myös Kevan hallituksen jäsenet Kari Nenonen (sd) ja Juha Rehula (kesk).
Kantelijan mukaan Räty, Nenonen ja Rehula painostivat Ailusta monen tunnin ajan eroamaan virastaan.
Vaihtoehdoksi tarjottiin erottamista.
Kantelijan mielestä Räty, Nenonen ja Rehula rikkoivat hallintolakia.
Merja Ailus ei halua sanoa painostusväitteistä mitään.
 Mutta sen voin sanoa, että päivää ennen [eroa] en ollut valmis eroamaan.
Mietin asiaa aivan viimeiseen hetkeen asti.
 Vielä viimeisenä työpäivänään Ailus teki laskelmia Kevan hallituksen ja valtuuskunnan poliittisista voimasuhteista.
Hän kävi läpi ihmisiä yksi kerrallaan ja mietti, miten kukin äänestäisi.
Ailus sai läheisiltään ristiriitaisia neuvoja.
Äiti oli tiukasti eroamista vastaan.
 Hän sanoi, ettei oikeusvaltiossa voida pakottaa virkamiestä eroamaan lehtikirjoittelun tai painostuksen vuoksi, jos tämä ei ole tehnyt virkavirhettä.
 Ulkomaisilta kollegoiltani sain viestejä, että lähde nyt äkkiä hittoon sieltä.
 Lopullisen ratkaisunsa Ailus teki tunteella.
 Olin henkisesti sellaisessa olotilassa, että tunsin katkeavani.
Perhe istui harmaankalpeana kotona, ja samalla tajusin, että jokainen päättäjä vetäytyy vastuusta ja kaataa kaiken mun niskaani.
Ajattelin, että nyt riitti.
 Kun Ailus oli allekirjoittanut erosopimuksen, hän matkusti maaseudulle lepäämään.
Junassa hän yritti nukkua kasvot ikkunaan päin käännettynä ja säikähti, kun konduktööri kysyi, minne hän olikaan matkalla.
Erosta on kulunut pian vuosi.
Merja Ailus on nyt 46-vuotias.
Hän ei halua kertoa, mitä hän nykyisin tekee.
 Pidin työstäni.
Tuntuu, että kaikelta tekemältäni työltä meni arvo, vaikka tulokset olivat hyviä.
Menneisyys on viety, nykyisyys tuntuu kurjalta, ja tulevaisuus on vähän sumuinen , Ailus sanoo.
 En lue lehtiä tai katso uutisia, koska en jaksa katsoa niiden ihmisten tekopyhiä naamoja.
 Ailus jättää kertomatta, keitä hän tarkoittaa.
Yleisellä tasolla hän voi sanoa sen, että aika moni ihminen menetti hänen arvostuksensa.
 En yleensä toivo kenellekään pahaa, mutta olen toivonut, että tässä sopassa mukana olleet joutuisivat itse kokemaan, miltä tämä tuntuu.
 Viime syksyn tapahtumissa Ailusta kaivelee monikin asia.
Aivan erityisesti hän haluaa kommentoida uutisia lapsilisistä, joita Norjan valtio oli maksanut hänelle vuosina 2002–2010, jolloin Ailus asui jo Suomessa.
Ailus sanoo, ettei hän ollut tiennyt sen enempää rahoista kuin niiden perimisestä.
Lapsilisät olivat menneet hänen vanhalle norjalaiselle tililleen.
Karhukirjeet taas oli Ailuksen mukaan lähetetty hänen entisen miehensä osoitteeseen vuonna 2010, ja sitä kautta ne vuotivat julkisuuteen.
 Toiselle osoitetun kirjeen avaaminen, sen pimittäminen ja henkilökohtaisten tietojen levittäminen on rikos.
Harkitsen yhä tutkintapyynnön tekemistä.
 Entä Ailuksen omat virheet? Niitä on hänen laskujensa mukaan ainakin neljä.
Virhe 1: Ei olisi ikinä pitänyt ottaa vastaan työsuhdeasuntoa tai -autoa.
 Virhe 2: Olisi pitänyt olla tarkempi.
Olisi pitänyt pyytää kiinteistöosastolta selvitykset asuntoni remontin kustannuksista.
Ne selvisivät minulle vasta jälkikäteen, ja olin pöyristynyt, kun näin mitä remontti maksoi.
 Virhe 3: Se oli varmaan virhe, kun sanoin, että oma auto voi mennä siinä vaihdossa.
Muttei sekään ole sen kokoinen virhe, että sen pitäisi aiheuttaa tällaista.
Ymmärtäisin reaktiot, jos olisin kätkenyt huumerahoja maahan tai kavaltanut Kevan kassan.
Mikä se synti oli? Se, että oli työsuhdeasunto ja iso palkka? Virhe 4: Ehkä olisi pitänyt sanoa kovemmin takaisin.
Monet ystäväni sanoivat, että näytti siltä, että otin nöyrästi haukut ja lähdin.
 Eronsa jälkeen Ailus on ehtinyt harrastaa hieman jossittelua.
Entä jos hän ei olisikaan allekirjoittanut erosopimusta? Jos en olisi lähtenyt, niin Räty olisi lähtenyt.
Se olisi ollut aika selvä asia.
Tilanne oli kulminoitunut sellaiseksi kissatappeluksi.
 Jos Kevan valtuuskunta olisi erottanut Ailuk-sen, hän olisi vienyt asian oikeuteen.
Mutta edes voitettu oikeusjuttu ei olisi ollut suuri riemun aihe.
Kaiken sen kuohunnan jälkeen Ailuksen olisi ollut vaikea jatkaa Kevan johdossa.
Toinen jossittelun aihe liittyy tapahtumien kulkuun.
 Jos koettiin, etteivät edut olleet sopivia, niistä olisi voitu käydä Kevan sisällä keskustelu ihan rauhassa.
Nyt yksi ihminen valikoitui uhriksi, ja kaikki kävivät maassa makaavan kimppuun.
 Ailuksen mukaan hän jäi yksin, koska Kevassa kenenkään etu ei ollut puolustaa häntä.
 Kun kaikki päättäjät ovat poliitikkoja, he miettivät tuollaisessa tilanteessa vain oman selustansa turvaamista.
He työntävät päänsä puskaan, kuten Sampsa Kataja miehekkäästi teki.
 Kaksi päivää ennen Merja Ailuksen eroa keskustan puheenjohtaja Juha Sipilä ilmoitti, että poliittisista virkanimityksistä voitaisiin luopua.
Ailus tuhahtaa Sipilän kommentille.
Hän pitää sitä pahimmanlaatuisena hurskasteluna.
Ailuksen mukaan poliittiset nimitykset ovat niin syvällä suomalaisessa yhteiskunnassa, ettei niistä mihinkään päästä, eikä edes haluta, koska kaikki puolueet ovat mukana samassa leikissä.
 Olin itsekin osa sitä systeemiä, ja sitä puolta en työuraltani todellakaan kaipaa.
Se on ihan puhdasta kaupankäyntiä.
 Puhdas on tosin tässä yhteydessä väärä sana, sillä poliittisiin nimityksiin liittyy Ailuksen mukaan paljon juonittelua, pettämistä ja kostamista.
 Ja jos tulee rytinää, jokainen suojaa vain itseään.
Viis muista ihmisistä, viis organisaatiosta, viis lainmukaisuudesta, kunhan poliitikolta ei vain mene alta oma tuoli tai hänelle luvattu ministeripaikka tai jokin muu siirto kavereiden tuolileikissä.
 Toukokuussa Kevan uudeksi toimitusjohtajaksi valittiin Jukka Männistö, joka siirtyi tehtävään Ylioppilaiden terveydenhoitosäätiön YTHS:n johdosta.
Männistö on keskustan jäsen.
Hän on myös kansanedustaja Lasse Männistön (kok) isä, ja Lasse Männistö puolestaan on – kuten tunnettua – Laura Rädyn hyvä ystävä.
 Oli se minulle yllätys.
Varsinkin kun näin, keitä muita hakijoissa oli , Merja Ailus sanoo.
Vielä enemmän Ailus hämmästeli sitä, että tällä kertaa Rätyä eivät haitanneet epäselvyydet hankintalain kanssa.
Vuonna 2009 Valtiontalouden tarkastuvirasto huomautti Jukka Männistön johtamaa Valviraa hankintalain vastaisista it-hankinnoista ja Männistöä yhden hankinta-asiakirjan väärentämisestä.
 Ja tämä myöhempi kuvio pisti kyllä miettimään, että vieläköhän niistäkin paikoista oli sovittu etukäteen.
 Myöhemmällä kuviolla Ailus viittaa viime kesän ja alkusyksyn tapahtumiin.
Kesäkuussa Laura Räty nimitettiin sosiaali- ja terveysministeriksi.
Hänen sijaisekseen Helsingin apulaiskaupunginjohtajaksi valittiin Lasse Männistö.
Männistö haki eroa kansanedustajan tehtävistä, jolloin hänen paikalleen eduskuntaan olisi noussut varasijalta Laura Räty.
 Siinä tapauksessa tuolileikki vietiin vielä astetta pidemmälle, sillä paikkoja junailtiin omalle lähipiirille , Ailus sanoo ja korostaa puhuvansa nyt Laura Rädystä poliitikkona, ei vaitiolosopimuksen osapuolena.
Rädyn ja Männistön paikkojen kierrättäminen kuitenkin epäonnistui, kun siitä nousi kohu.
 Tapa, jolla päätös syntyi, oli väärä.
Se oli vanhanaikaista politiikkaa , pääministeri Alexander Stubb (kok) kommentoi Ilta-Sanomissa.
Alkusyksystä Räty oli otsikoissa myös omien veroasioidensa vuoksi.
Vuosina 2006–2009 Räty oli muuttanut lääkärin työstä saamansa sivutulot verottomiksi osingoiksi monimutkaisilla yhtiöjärjestelyillä.
Rätyä moitittiin ahneudesta – samasta synnistä kuin Ailusta vuosi sitten.
Miltä se tuntui?Ailus pohtii hetken ja lausuu sitten näin: Moralismin viittaan kääritty paheksunta näyttää aina hyvältä poliitikon esiintymisessä, kunnes oma julkisivu tipahtaa.
 Eronsa jälkeen hän ei ole nähnyt Laura Rätyä.
 Enkä mielelläni näekään.
Vaitiolosopimus rajoittaa sitä, mitä voin sanoa julkisuuteen.
Mutta henkilökohtaisesti voin sanoa mitä vain, ja jos tapaisimme, saattaisin kyllä sanoa muutamia asioita.
 Neljäkymmentä metriä suoraan yläpuolellani sijaitsee Helsingin Ruoholahden kaupunginosa.
Katson tunnelia länteen.
Se jatkuu kohti Lauttasaarta, Koivusaarta ja Espoota.
Raiteita ei vielä ole, on vain hiekkainen ratapohja, joten matka täytyy taittaa jalan.
Lähden kävelemään.
Aion talsia päätepysäkille Matinkylään saakka.
Kävelen tunnelissa erityisluvalla – yleisöltä työmaa on tietenkin suljettu.
Tuleva länsimetro kulkee kahdessa tunnelissa, joista kumpikin on kuusi metriä leveä ja kuusi metriä korkea.
Seinämien ruiskubetonirappaus kätkee kiven rosot.
Linjaamiseen, louhintaan ja rakentamiseen on käytetty suunnaton määrä insinööritaitoa ja satoja miljoonia euroja.
Kyllä kallioon reikä saadaan.
Tarvitaan dinosauruksen kokoinen porauskone ja räjähteitä, mutta ne eivät riitä.
Tarvitaan muutakin, nimittäin yhteinen tahto.
Helsingin ja Espoon kaupungeilta se puuttui vuosikymmenien ajan.
Ensimmäinen metrojuna Ruoholahdesta länteen lähtee vasta kahden vuoden kuluttua – kymmeniä vuosia myöhässä.
Miten ihmeessä 14 kilometrin tunnelijunan tekeminen kestää näin tuhottoman kauan?Kaikki alkoi hyvin, hyvin kauan sitten.
Metroraidetta Helsingin niemeltä Espooseen piirreltiin jo niinä aikoina, kun Juri Gagarin lensi ensimmäisenä ihmisenä avaruuteen ja presidentti Urho Kekkonen kiipesi palmuun.
Vuonna 1963 Helsingin kaupunki julkaisi näyttävän suunnitelman, jossa metroraide etenisi tulevaisuudessa myös Espooseen.
Tohtori Reino Castrénin mietinnössä metrolla olisi vuonna 2000 päässyt Lauttasaaren kautta Etelä-Espooseen.
Toinen länsilinja kulki Munkkivuoren läpi Leppävaaraan.
Viisi vuotta myöhemmin Helsinki perusti neuvoa antavan yhteistyötoimikunnan , jonka eräänä tehtävänä oli pohtia metroa Espooseen.
 Tämä on välttämätöntä, koska useat metron haarat ulottuvat naapurikuntien alueelle , kirjoittaa Helsingin Sanomat elokuussa 1968.
Kuinka ihailtavaa edistysuskoa.
Eihän Helsinki ollut päättänyt vielä omasta metrostaankaan.
Helsinki teki päätöksensä toukokuussa 1969 – ja samalla ratkaisevan strategisen virheen.
Näin väittää Helsingin nykyinen apulaiskaupunginjohtaja Hannu Penttilä (sd).
 Kun Helsinki päätti rakentaa metron, se ei sopinut samalla länsimetrosta.
Loogisuuden kannalta se olisi pitänyt tehdä silloin , Penttilä sanoo.
Hänen mukaansa metron rakentaminen Helsingistä länteen olisi voitu tavalla tai toisella sopia.
Sopimista olisi epäilemättä jouduttanut se, että 45 vuotta sitten Espoo oli Helsinkiin verrattuna rutiköyhä.
Espoolla ei olisi ollut varaa metron rakentamiseen, ja jos Helsinki olisi sitonut Espoon metrosuunnitelmaan jo tuolloin, tämä olisi Penttilän mukaan jouduttanut myös kaupunkien välistä kuntaliitosta.
 Helsinki odotti liitoksia voimainsa tunnossa , Penttilä sanoo.
Kuten tunnettua, Helsingin ja Espoon välinen kuntaraja on yhä olemassa.
Se istuu lujassa, vaikka samaan aikaan pääkaupungista käsin esitetään painokkaita kuntaliitosvaatimuksia ympäri maakuntia.
Länsimetron eeppinen synnytys onkin täydellinen esimerkki siitä, millaista piinaa kuntarajat pahimmillaan aiheuttavat tiheään asutulla suurkaupunkialueella.
Saavun Espoon rajalle, kun patikkaa länsimetron tunnelissa on takana 4 300 metriä.
Kaupunkien raja sijaitsee luotisuoralla osuudella 36 metriä merenpinnan alla, Koivusaaren ja Keilaniemen pysäkkien välillä.
Pysähdyn rajalle.
Loisteputket valaisevat tummanharmaata seinärappausta.
Kaupunkien rajaa ei ole tunneliin merkitty, ja miksi olisikaan? Sitten kun Espoon metro kulkee, tuhannet matkustajat suhaavat päivittäin näkymättömän seinän lävitse ajattelematta koko asiaa.
He haluavat vain päästä nopeasti kotoa töihin tai kouluun, ja illalla takaisin.
Tuolla rajan toisella puolella on alue, jonka väestön voi hyvällä syyllä sanoa kantavan suurta vastuuta siitä, miksi länsimetroa edelleen odotetaan.
Espoon päättäjät sanoivat toistuvasti metrolle ei.
Niin jääräpäisesti, että tavallisen joukkoliikenneyhteyden rakentaminen tuntuu nyt melkein ihmeeltä.
Vastarinta alkoi heti sen jälkeen, kun Helsinki päätti rakentaa metron.
 Vasta tulevaisuus näyttää, onko raidemetroa pakko jatkaa myös Espoon puolelle , sanoi Espoon kaupunginvaltuuston puheenjohtaja Antero Salmenkivi (kok) Ilta-Sanomissa lokakuussa 1970.
Samassa jutussa hän toisti silloisen Espoon kaupunginjohtajan Teppo Tiihosen (sd) lempilauseen: Metro on liikenneväline, joka lähtee väärästä paikasta ja vie väärään paikkaan.
 Lohkaisua voi yrittää ymmärtää sitä kautta, että Espoo oli ja on yhä hyvin erilainen kuin sellaiset paikkakunnat, jotka yleensä nimittävät itseään kaupungiksi.
Espoossa ei ole keskustaa, vaan vain aluekeskuksia , kuten Tapiola, Leppävaara ja Matinkylä.
Aluekeskuksesta toiseen matkataan yksityisautolla tai paikallisbussilla tyypillisessä lähiömaisemassa, joka koostuu puskasta, pientalosta, pellosta ja tiestä.
Kun kaupunki oli suunniteltu näin, minkä puskan reunaan metroraiteen muka vetäisi?Joukkoliikenteeseen ylipäätään Espoo halusi panostaa vasta 1978, kun se päätti valita linja-auton julkisen liikenteensä selkärangaksi.
Näin kertoo eläkkeellä oleva Helsingin Sanomien pääkirjoitustoimittaja Keijo Himanen, jonka kirjoittama historiikki länsimetrosta ilmestyy, kun länsimetro otetaan käyttöön.
Himasen mukaan helsinkiläisetkin hidastivat länsimetron syntyä 1970-luvulla.
Espoo oli liian vähäväkinen kalliin metron rakentajaksi, mutta pääkaupunki vain tyrkytti.
 Helsinki teki malttamattomuudellaan hankkeelle paljon hallaa.
Espoolaisia oikeutetusti ärsytti Helsingin ylimielinen isoveliasenne, ja Espoon virkamiehistö siirsi metron sivuraiteelle , Himanen sanoo.
Länsimetrosta sukeutuikin naapurikaupunkien poliitikkojen välille riita, joka hakee vertaistaan.
1980-luvulla se kuumeni suoranaiseksi uhkailuksi.
Tunnelin ilma on raikas, koska ilmanvaihto toimii jo täydellä teholla.
Lämpötila lienee siinä kymmenen asteen paikkeilla.
Olen laittanut vaelluskenkää toisen eteen noin kahden tunnin ajan.
Saavun Aalto-yliopiston metroasemalle.
Matka etenee hitaasti, mutta eipä näissä metroasioissa ole Espoossa tapana kiirettä pitää.
Aalto-yliopiston asema sijaitsee Otaniemessä.
Se on Ruoholahdesta laskien neljäs pysäkki.
Espoon kallioperässä Aallon asema on järjestyksessä toinen.
Asemahalli kohoaa ympärilläni suurena holvina.
Kymmenet kypärämiehet huhkivat hallissa.
90 metriä pitkän laiturin betonivalut on jo tehty, ilmastointia ja sähköä asennetaan.
Laiturin länsipäässä työmies kuorii suojamuovia liukuportaiden alatason päältä.
Ne ovat ensimmäiset, joita kiinnitetään paikoilleen.
Otaniemessä poksahtaa monta kuohuviinipulloa, kun metro avautuu.
Maanalaisella pääsee teekkarikylästä Helsingin ydinkeskustaan 12 minuutissa, säällä kuin säällä.
Matka-aika lyhenee noin kolmasosaan.
Pyyhkäisen rakennuspölyä seinälevypinkan päältä ja istun siemailemaan mehua.
Ajattelen haalareihin verhoutuneita tupsulakkilaumoja, jotka muutaman vuoden päästä vappuna vyöryvät tästä junaan, kohti keskikaupungin iloja.
Helsinkiläisille maanalaisen joukkoliikenteen edut valkenivat viimeistään 1980-luvulla.
Suomen ainoa metroraide aloitti toimintansa elokuussa 1982, ja junalla pääsi Rautatientorilta Itäkeskukseen.
Pääkaupungin päättäjät puhkuivat intoa.
Nykyinen ulkoministeri Erkki Tuomioja (sd) toimi Helsingin apulaiskaupunginjohtajana.
Hän tiesi metron olevan todella kallis investointi, mutta samalla pitkän päälle järkevä ratkaisu .
Helsingin ylipormestari Raimo Ilaskivi ärisi turhautuneena.
 Jos ei Espoo ymmärrä omaa etuaan, eihän kukaan muu voi sitä sen puolesta ymmärtää , hän sanoi HS:ssa marraskuussa 1984.
Tuomioja puolestaan ennusti, että maanalaisella pääsisi Espooseen ehkä jo 1990-luvun lopulla.
Kunhan länsinaapuri ensin tekisi päätöksen metron puolesta.
 Hullujen keskustelua , sanoi Espoon kaupunginhallituksen puheenjohtaja Olli Männikkö (kok) Ilta-Sanomissa syyskuussa 1985.
 Muualla maailmassa metro rakennetaan kaupunkeihin, joissa asuu todella paljon väestöä.
Jotta metrossa olisi järkeä, pitäisi vissiin kaikkien suomalaisten muuttaa tänne.
 Naapureiden välejä koeteltiin.
Helsinkiläispoliitikot naureskelivat espoolaiskollegoilleen, jotka juuttuivat työmatkoillaan aamuruuhkaan, kun tavarajuna Länsisatamaan katkaisi liikenteen Ruoholahdessa.
Huhuttiin, että junat liikkuivat Helsingin tilauksesta.
Yksi näkyvimmistä länsimetron vastustajista oli Espoon kokoomuksen pitkäaikainen kaupunkipoliitikko Markku von Hertzen.
Maaliskuussa 1986 hän kirkasti viestiään käyttämällä Espoon valtuustossa Helsingin kieltä: Meillä ei oo fyrkkaa byggaa skrubu-skuruu.
 Vapaasti suomennettuna se tarkoitti, ettei Espoolla ole varaa tunnelijunaan.
Kasvavan kaupungin täytyi rakentaa kouluja, terveyskeskuksia, teitä ja viemäreitä.
Kaupunkilaisten tahtoa Espoon valtuutetut eivät kuunnelleet.
Useissa 1980-luvulla tehdyissä mielipidetutkimuksissa enemmistö kaupunkilaisista kannatti länsimetroa.
HS:n teettämässä gallupissa vuonna 1988 metron puolella oli 61 prosenttia espoolaisista.
 Mitkään asialliset syyt eivät edellytä metron rakentamista , lausui Espoon joukkoliikennelautakunta syyskuussa 1988.
Mutta sitten tapahtui suuria.
Valtio lupautui maksamaan kolmasosan Espoon metron rakentamisesta.
Helsingissä repesi riemu.
 Länsimetrosta sittenkin totta , otsikoi Ilta-Sanomat 25.
elokuuta 1988.
Kolme kuukautta myöhemmin kokoontui Espoon valtuusto.
Oli vastattava valtion kädenojennukseen.
Joko Espoo lopultakin kääntyi metron kannalle?Oikein arvattu: ei kääntynyt.
Eikä siinä kaikki.
Valtuusto ilmoitti lausunnossaan Espoon lopettavan asian tutkimisenkin kymmeneksi vuodeksi.
Puheet kovenivat.
Pääministeri Harri Holkeri (kok) uhkasi espoolaisia henkilökohtaisella vihallaan, jos nämä eivät metroasiassa ota järkeä käteensä , kertoo Ilta-Sanomat tammikuussa 1989.
Samaan aikaan Espoon Markku von Hertzen syytti Helsingin apulaiskaupunginjohtajaa Erkki Tuomiojaa kytköksistä liike-elämään.
Helsingin kaupunkisuunnittelulautakuntaa johti tuolloin osuusliike Elannon vaikutusvaltainen pääjohtaja Ylermi Runko (sd).
Tuomioja puolestaan oli Elannon hallintoneuvoston puheenjohtaja.
Hertzen vihjasi parivaljakon tavoitteena olevan Ruoholahden kaavoittaminen liikennesumpuksi.
Tämä edistäisi länsimetron rakentamista, mikä puolestaan olisi lottovoitto rakennusliike Hakalle, joka omisti maata länsimetron suunnitellulla reitillä.
Jos metro tulisi, maan arvo kasvaisi rajusti.
Elanto oli rakennusliike Hakan merkittävä osakas.
 Espoosta vastahyökkäys Helsingin herroille , julisti paikallislehti Länsiväylä.
Myös HS uutisoi Hertzenin näkemykset.
Tuomioja suuttui.
Hertzen sanoi hänelle: Erkki hyvä, tämä on sotaa.
Nyt Hertzen toteaa, että varjon heittäminen Erkki Tuomiojan päälle oli vastenmielinen välttämättömyys .
 Tein sen ikään kuin pakon sanelemana.
 Taistelu vei Hertzenin suvussa kotirauhankin.
Markku von Hertzenin veli Heikki S.
von Hertzen (kok) nimittäin toimi Helsingin apulaiskaupunginjohtajana.
Heikki S.
kuului metron kannattajiin, ja aina kun veljekset kokoontuivat perheen tapaamisiin, puhkesi suukopu.
Lopulta veljesten isä Heikki von Hertzen määräsi, ettei metrosta saa puhua.
Vaelluskenkä litsahtaa lätäkköön.
Näen lautakasoja, eristerullia, kauhakuormaimia, läjän jähmettynyttä betonia.
Pölyn peittämä matkakaiutin soittaa työmaapöydällä slaavilaista rockia.
Viimeistään Urheilupuiston aseman ja kymmenen kilometrin jälkeen tajuan, millainen jättiurakka metrotunneli on.
Täältä on kuljetettu kalliomurskaa täyttömaaksi niin valtavat määrät, että niiden päälle rakennetaan Jätkäsaaren kaupunginosaa.
Se sopii kuvaan.
Helsinki on joutunut sukupolvien ajan laajentamaan maa-alueitaan keinotekoisesti saadakseen ihmisille koteja, koska kuntarajat estävät pääkaupunkiseudun yhtenäisen ja järkevän suunnittelun.
Espoosta Helsinki saa maata vain kaivamalla kamaran alta.
Metroa vastustaneessa viivytystaistelussa Espoon viimeisiä aseita oli niin sanottu pikaratikka.
Se ilmaantui joukkoliikennepuheisiin 1990-luvun alussa.
Pikaraitiotie on nopeampi kuin tavallinen ratikka, mutta huomattavasti kevyempi kuin metro.
Pikaratikan reitti voi edetä muun liikenteen seassa, koska sitä ei tarvitse eristää ympäristöstä, kuten metrorataa, jonka virtakisko kulkee radan vieressä.
Pikaratikka-aktiivien mukaan väline olisi voinut kiitää Helsingistä Länsiväylän vartta kahdeksaakymppiä ja puikkelehtia pitkin Espoon lähiöitä kotiovelle asti.
Helsingin apulaiskaupunginjohtajan Hannu Penttilän mukaan pikaratikka oli huuhaata .
Penttilä toimi 1990-luvun alussa Espoon kaupunginhallituksen puheenjohtajana.
 Osalle pikaratikka oli harkittu sivuaskel, harhautus.
Osa oli mukana naiiviuttaan , Penttilä sanoo.
Pikaratikan liittäminen Helsingin metrorataverkkoon olisi ollut mahdotonta.
Väline olisi vaatinut oman raidejärjestelmän.
Ja pääkaupunki edellytti naapurin valitsevan mahdollisimman sujuvan yhteyden.
Vielä helmikuussa 2006, vain kuukausia ennen kuin Espoon kaupunginvaltuusto teki historiallisen päätöksen, Espoon kaupunkisuunnittelulautakunta oli sitä mieltä, että pikaratikka olisi parempi kuin metro.
Vuosituhannen alussa Espoo oli kuitenkin alkanut lämmetä.
Huomattiin, että kaupunki saattaa näivettyä ilman nopeaa raideyhteyttä Etelä-Espoosta Helsinkiin.
Espoon luottamusmiehet hyväksyivät länsimetron valtuuston kokouksessa syyskuussa 2006.
Kannattajat voittivat äänin 45–19.
Carl Haglund (r), Timo Soini (ps) ja Pia Kauma (kok) vastustivat yhä.
On taittunut neljä tuntia ja neljätoista kilometriä Ruoholahdesta.
Matinkylän metroasemalla laituritasolta törröttää betoniraudoituksia.
Matinkylä on Helsingin ja Espoon metron läntinen päätepiste, end of the line.
Keskeneräisen asemahallin jälkeen patikkani päättyy luolaan, josta juna aikanaan etenee kääntöraiteelle.
Mikä käänsi Espoon pään?Mitään yksittäistä syytä lienee mahdotonta osoittaa.
Vähitellen Helsinki ja Espoo löysivät yhteisen sävelen.
90-luvun lamaa seurannut nousukausi ei varmasti haitannut.
Se toi Keilaniemeen Nokian imperiumin.
Espoo sai yhden maailman ykkösfirmoista ja optiomiljonäärejä.
Länsimetrokirjan kirjoittanut Keijo Himanen pitää Espoon metropäätöksen lopullisena arkkitehtina Jukka Mäkelää.
Kokoomuksen Mäkelästä tuli Espoon kaupunginjohtaja 2011.
Himasen mukaan Mäkelä pani poliittisen uransa rohkeasti peliin.
 Hän oli huomannut, että metro oli monille espoolaisille liikaa tunneasia.
Hän halusi avata ihmisten silmät näkemään, että Espoo kasvoi ja kehittyi kohti tiiviimpää kaupunkirakennetta – tulipa metro tai ei , Himanen sanoo.
Selityksen ruohonjuuritasolta tarjoaa Espoon entinen kaupunginvaltuutettu Matti J.
Somero.
Pitkäaikainen luottamusmies vastusti länsimetroa kristillisdemokraattien riveissä, kunnes pyörsi kantansa.
Missä vaiheessa? Siinä vaiheessa, kun näin, että jähnäämiselle ei tule loppua.
Että tämä menee koko ajan hullummaksi , Somero sanoo.
Kääntöraideluolasta johtaa maan pinnalle jyrkkä huoltotunneli.
Kuorma-autot jyrisevät ohitseni, kun askellan maan pinnalle.
Päivänvalo häikäisee, vaikka on pilviä.
Huomaan seisovani keskellä Matinkylän kerrostaloaluetta.
Lasken yhdellä silmäyksellä parikymmentä korttelia.
Siinä sitä on, tiivistä kaupunkirakennetta.
Jokaisesta talosta on vain kivenheitto metroasemalle, ja siitä 18 minuuttia Helsingin Kamppiin.
Helppohan sellainen on hyväksyä.
Mutta ei sitä koskaan tiedä, milloin metropolialueen jättihankkeista kehkeytyy kaupunkien välille erimielisyyttä.
Silloin on hyvä pitää mielessä Helsingin entisen apulaiskaupunginjohtajan Pekka Korpisen (sd) vinkki: Jos vastustaa jotain oikein perusteellisesti, on parasta vastustaa asian selvittämistäkin.
Kuten Espoo.
Silloin ei pääse mikään yllättämään.
 Se oli vain yksi Kansallisarkiston lukemattomista pahvikansioista, luettelon mukaan Päämajan tiedotusosaston arkiston kansio T20680/17.
Mutta kun avasin sen, sisältä paljastui kulttuurihistoriallinen aarre, Olavi Paavolaisen kadonnut elokuvakäsikirjoitus nimeltä Bengtskärin taistelu.
Oli toki ollut tiedossa, että Paavolainen oli sota-aikana tehnyt Bengtskärin taistelua käsitelleen käsikirjoituksen, jota ei koskaan filmattu.
Mutta tutkijatkaan eivät olleet sitä koskaan löytäneet.
Kesällä tuli 50 vuotta Olavi Paavolaisen kuolemasta.
Syyskuussa ilmestyi Panu Rajalan elämäkerta Paavolaisesta, tässä kuussa tulee toinen, professori Hannu Riikosen kirjoittama.
Ei Paavolaisesta turhaan puhuta vielä puoli vuosisataa hänen kuolemansa jälkeen.
Nuorena 1920-luvun lopulla hän oli Suomen ensimmäisen urbaanin vastakulttuuriliikkeen Tulenkantajien johtohahmo, mutta teki sitten täyskäännöksen ja teurasti riehakkaasti Mika Waltarin ja monet muut kirjailijatuttunsa pamfletissa Suursiivous (1932).
Reportaasikirja Kolmannen Valtakunnan vieraana (1936) taas oli merkittävä, monimielinen kuvaus Hitlerin Saksasta.
Fiktiota Paavolainen ei ikinä julkaissut, jos sellaiseksi ei lasketa muutamia lehtiin kirjoitettuja nuoruuden impressioita esimerkiksi Helsingin yöelämästä.
Osittain fiktiiviseksi tuomittiin tosin hänen sodan jälkeen julkaisemansa Synkkä yksinpuhelu, kaikkien aikojen kiistellyin suomalainen sotamuistelmateos.
Sen piti koostua sota-ajan päiväkirjamerkinnöistä, mutta monet Paavolaista siihen aikaan läheltä seuranneet olivat sitä mieltä, että Paavolainen lisäsi teokseensa ei-alkuperäistä ainesta ja pyyhki pois todellisia sodanaikaisia ajatuksiaan vasemmistoa miellyttääkseen.
Mutta fiktioelokuvan Paavolainen siis kirjoitti, ja aiheena oli taistelu Bengtskärin majakkasaaresta heinäkuussa 1941.
Bengtskär oli jatkosodan syttyessä kesällä 1941 suomalaisten hallussa.
Neuvostoliiton joukot olivat kuitenkin lähellä, Hankoniemen vuokra-alueella.
Koska Bengtskäriltä saattoi tähystää ja johtaa tykistötulta Hangon neuvostojoukkoja vastaan, neuvostoliittolaiset päättivät iskeä saarelle ja räjäyttää majakan.
Taistelu päättyi suomalaisten torjuntavoittoon, ja iskujoukko kaatui viimeiseen mieheen.
Taistelua käsitellyt 30 liuskan pituinen elokuvakäsikirjoitus on päivätty kirjoitetuksi toukokuussa 1943, vajaat kaksi vuotta taistelun jälkeen.
Tarinaan on jätetty joitakin aukkokohtia, ja saatekirje vahvistaa, että repliikkejä oli tarkoitus kirjoittaa lisää.
Saatteeksi on kirjoitettu viisi liuskaa selvennyksiä henkilöistä ja hankkeen tavoitteista.
Vaikkei käsikirjoitus ole aivan lopullinen, siitä saa havainnollisen kuvan suunnitellusta elokuvasta.
Elokuvien propagandatehtävästä huolehtimaan oli jatkosodan puolivälissä määrätty Finlandia-Kuva, jonka omisti Propaganda-Aseveljet ry.
Tavoitteeksi määriteltiin, että näyteltyjä sotaelokuvia tulisi aktiivisesti saattaa tuotantoon eikä jättää niitä vain siviilifirmojen, kuten Suomi-Filmin varaan.
Jatkosodan alussa syyskuussa 1941 suomalaisten pitkien propagandafilmien malliksi oli suositeltu saksalaista elokuvaa Voitto lännessä (Sieg im Westen, Saksa 1941), joka kuvasi mahtipontisesti Saksan salamasotaa ja voittoa Ranskasta.
Hienovaraisempaakin linjaa kaivattiin.
Tammikuussa 1943 laatimassaan muistiossa kirjailija ja Kansallisteatterin tuleva pääjohtaja Arvi Kivimaa totesi Englantiin sijoittuvan kotirintamadraaman Rouva Miniver (1942) menneen Ruotsissa läpi erinomaisesti: Meidänkin propagandamme tulisi omaksua huomaamattomampia, mutta silti näkyviä menettelytapoja.
'Mrs.
Miniverin' veroinen taidefilmi pystyttäisiin kyllä tekemään Suomessa.
Kun filmitoiminnallamme ei ole määrätietoista johtoa, sitä ei valmisteta.
 Keväällä 1943 Finlandia-Kuva pyysi Tiedotuskomppaniassa (TK) palvelleelta elokuvaaja Erik Blombergilta sotaelokuvan käsikirjoituksen, ja tämä yhytti mukaan Paavolaisen.
Blomberg ja Paavolainen tunsivat toisensa 1930-luvun kultuuripiireistä.
Blomberg oli toiminut kuvaajana aikansa lupaavimman ohjaajan Nyrki Tapiovaaran elokuvissa, ja Tapiovaara puolestaan oli vasemmistotaiteilijoiden johtohahmoja.
Paavolainen taas oli kirjoittanut runsaasti elokuvista.
1920–30-luvuilla hän toimi jopa satunnaisena elokuvakriitikkona, yhtenä Suomen ensimmäisistä.
Hän arvioi muun muassa Rudolf Valentinon, Greta Garbon ja Marlene Dietrichin elokuvakarismaa.
Elokuvan ja propagandan ilmaisukeinoja Paavolainen analysoi 1930-luvulla kirjoittaessaan laajasti Leni Riefenstahlin Tahdon riemuvoitto- ja Olympia-elokuvista.
Bengtskärin taistelu oli Blombergin aihe, mutta käsikirjoitus on Paavolaisen ja Blombergin yhteistyötä.
Tiedotuskomppanioiden tuottamat kirjoitukset ja radio-ohjelmat Bengtskärin taistelusta oli vuonna 1941 jätetty julkaisematta.
Paavolaisella oli hyllytetyt jutut käytössään, sillä hän työskenteli 1942–1944 Päämajassa TK-tuotannon tyylintarkastajana.
Paavolainen oli usein kommentoinut hyvin kriittisesti köykäisempiä TK-kirjoituksia.
Eräällä 2.
tiedotuskomppaniaan tekemällään kontrollimatkalla hän luonnehti niitä avoimesti soosiksi .
Nyt portinvartijalla oli tilaisuus näyttää kykynsä fiktion parissa.
Nykyihmistä kutkuttaa toki myös ajatus kulturellista Olavi Paavolaisesta toimintaelokuvan auteurina.
Paavolainen ja Blombeg kuvailevat saatepapereissaan suunnitelmaansa kollektiivifilmiksi .
He mainitsivat kolme esikuvaakin.
Niistä Karl Ritterin filmi Loma kunniasanalla (Urlaub auf Ehrenwort, Saksa 1938) kertoo ensimmäisen maailmansodan saksalaisista sotilaista, joita kuljetetaan junalla itärintamalle.
Junanvaihto on Berliinissä, ja siellä miehet pääsevät kuuden tunnin lomalle.
Julien Duvivierin elokuvassa Kuolemanpataljoona (La Bandera 1935) murhamies liittyy muukalaislegioonaan, jonka parakkielämää bordellijärjestelyineen Marokossa filmi kuvaa.
Kolmas tekijöiden mainitsema malli on Augusto Geninan elokuva Alcazar (L'Assedio dell'Alcazar, Italia 1940), jossa Alcazarin linnake joutuu tasavaltalaisten piiritykseen Espanjan sisällissodassa 1936.
Tulevan ohjaajaneron Michelangelo Antonionin maine kärsi myöhemmin siitä, että hän kehui lehtimiehenä vuolaasti tätä fasistielokuvaa sen saatua palkinnon Venetsian elokuvajuhlilla.
Esikuviensa tavoin Bengtskär-elokuvassa on paljon henkilöitä, mutta tarinalla on selvä keskushenkilö, luutnantti Eero Karpio.
Käsikirjoittajien kuvailun mukaan aktiiviupseeri Karpio on hiljainen, itseensä sulkeutunut, keskipitkä, vankkarakenteinen, kulmikkaat, miehekkäät kasvot.
Hän kätkee hermoherkkyytensä karuun ja rauhalliseen esiintymiseen.
Ylläpitää hyvää kuria ja henkeä miestensä keskuudessa suhtautuen näihin toverillisen huolehtivasti.
Kiintynyt vaimoonsa miehekkäällä hellyydellä.
Pääosien esittäjistä ei ole säilynyt ehdotuksia, mutta Tauno Palo olisi istunut hyvin Karpioksi, ja ehkä rooliin olisi harkittu myös Eino Kaipaista, joka oli näytellyt usein perisuomalaisia mieshahmoja.
Paavolainen ja Blomberg ovat merkinneet henkilölistaan suurena hurmuriroolina erään sotamiehen, jota kutsutaan vain Stadin kundiksi : Pitkä, komea mies, tyypillinen itsevarma laitakaupungin Don Juan – enemmän ehkä sanoissa kuin teoissa.
Nokkela kiusantekijä, huiputtaja ja pinnari, mutta sekä kavereittensa että upseerien suosiossa rehvakkaan olemuksensa ja mehevien juttujensa vuoksi.
Ensiluokkainen toveri.
Noin 20-miehiseen joukkoon on sommiteltu keventäviä, muutaman ominaisuuden sivuhenkilöitä.
Heitä ovat Munnarimies , Tomaattimies ja kolmas, joka huolestuu kallionkoloon piilottamansa viinapullon vuoksi ammusten piiskatessa karua kalliosaarta.
Munnari- eli huuliharppumies esiintyy etupäässä vain symbolisen säveleen soittajana.
Nuori, kalpeahko, silmälasit, joiden takaa näkyy viisas, humoristinen katse.
Käsikirjoitus kiinnittää kuvailmaisun lisäksi huomiota myös elokuvan äänimaailmaan: Rannalla it-tykin luona sen vähäisessä varjossa istuu munnarimies soitellen ikuista säveltään huuliharpullaan – (sävel tarmokas ja isänmaallinen!), joka vississä komeimmassa kohdassaan aina menee väärin.
Yrittää turhaan saada säveltä soimaan oikein – kyllästyy ja sylkäisee.
Huuliharpun ääni on tärkein toistuva elementti – lisäksi on mainittu esimerkiksi merimiinojen kalahtelu kallioiseen merenpohjaan.
Tomaattimieheksi nimetty henkilö on kersantti, joka vaalii mullattomalla kalliosaarella neljää tomaatintainta ja pitää tomaateistaan muille pitkiä esitelmiä.
Hahmon on varmasti keksinyt intohimoinen puutarhuri Paavolainen.
Mielenkiintoinen poikkeushahmo on ahdistunut luutnantti Leino, urheilijamaisesta ulkomuodostaan huolimatta kompleksien ja itsesyytösten kalvama tyyppi.
Leino pelkää, että kun häneltä sodan päätyttyä riisutaan natsat, hän ei ole enää mitään.
Leino ei tunnu juuri saavan helpotusta epävarmuuteensa koko elokuvan kuluessa.
On erittäin mahdollista, että hänen henkilökuvansa häiritsi niitä, jotka päättivät hankkeen keskeyttämisestä.
Tai saattoi heitä häiritä myös seksuaalisuuden sopimaton kuvaaminen.
Paavolainen oli miehen ja naisen roolien teoreetikko ja seksuaalinen kokeilija, ja tässäkin elokuvassa hänen intressinsä nousevat esiin.
Käsikirjoituksessa luutnantti Karpio saa ennen taistelua muutaman tunnin kotiloman Helsingissä, ja kirjoittajat kuvailevat antaumuksella luutnantin seksin tarvetta.
Karpiota naitattaa suunnattomasti, mutta sattuu vain olemaan niin, että Karpion loma on tullut yllättäen ja vaimo Anja on odottamassa virastonsa tyttöjä kylään rapukutsuille – eivätkä miehen tuskaiset vihjaukset keskeytä juhlavalmisteluja.
Käsikirjoitus kertoo: Anja Karpio touhuaa parhaillaan krapukestien valmistuksessa.
Suuri vati eläviä krapuja sylissään.
Huutaa: 'Eero!' Kravut putoavat lattialle.
Suutelevat rajusti, hellästi.
Auttaessaan vaimoaan rapujen kokoamisessa Karpio yrittää taas syleillä vaimoaan – mutta silloin krapu puree häntä sormeen.
Molempien eroottisen vireen katkeaminen vapauttavaan huumoriin.
Kutsuilla Karpio sanoo vielä vieraista: Kunhan ymmärtäisivät lähteä ajoissa! Mutta eivät vieraat ymmärrä.
Karpion lisäksi ainoana Bengtskärin puolustajista pikaloman saa suurperheellinen vääpeli Ahonen, jonka vaimo on rouva Karpiota suosiollisempi.
Käsikirjoitus kertoo samanaikaisista tapahtumista vääpelin kotona:Perheidylli jatkuu, kunnes vääpeli 'kansanomaisella' tavalla ilmituo aviollisen toivomuksensa vaimolleen, joka sen ilolla hyväksyy.
Lapset pannaan kiireesti nukkumaan ja aviopari siirtyy makuuhuoneeseen.
Tämä ei kuulosta laisinkaan vuoden 1943 suomalaiselta elokuvalta, ja seksinkaipuukohtaukset olisi nähnyt mielellään myös valkokankaalla toteutettuna.
Seksitematiikkaa on muissakin henkilöissä.
Stadin kundi on anonut turhaan lomaa, ja huutaa Karpion lomaveneen irtautuessa laiturista: Jospa tämmöinen mies pääsisi härjäämään Hesassa, pojat, niin kyllä Suomen väkiluku nousisi.
 Luodolla on elokuvan tapahtumahetkellä kaksi naista, kanttiininpitäjät Elna ja Liisi lähimmästä merilinnakkeesta.
Lomaosuuden huipennuksessa elokuva esittää nopeasti limittäin vääpeli Ahosen seksinjälkeistä rentoa tunnelmaa, Karpion tyydytyksen puutetta sekä Elnan ja Liisin kohtaamisia miesten kanssa samaan aikaan sotatoimialueella.
Tekijät kirjoittivat kohtaan erityisen ohjausohjeen: Ylläolevat kohtaukset edellyttävät erittäin taiturimaista ohjaustekniikkaa ja montagea.
Koko samalla oudosti kiihtynyt ja vaaraa uumoileva, elämänjanoinen ja samalla kohtalokas tunnelma loppukesän melankolisessa kiihtymyksessä ennen ratkaisevaa taistelua, vaaraa ja kuolemaa on saatava niissä ilmi.
Paavolainen ja Blomberg kuvailivat saatekirjeessä myös elokuvansa tavoittelemaa yleistunnelmaa:Filmin erikoislaatuisesta tapahtumapaikasta johtuen on ympäristön ja sen luomien olosuhteiden sekä tunnelmien kuvaamiselle annettu ensiarvoinen sija.
Psykologinen jännitys syntyy ja kehittyy ratkaisevasti sekä majakkasaaren autiudesta ja yksinäisyydestä että loppukesän painostavasta helteestä kulminoituen sumun yllättävässä nousussa ja purkautuen taisteluyönä.
Oleellista osaa filmin rakenteessa esittävät lukuisat symboliset detaljit: tomaatit, huuliharpun soitto, Suomen pienoislippu jne.
Käsikirjoituksen viimeisellä kolmanneksella aseet laulavat.
Toiminta käynnistyy, kun neuvostoiskujoukko saapuu saarelle sumun turvin.
Käsikirjoittajat kuvaavat tilanteen tarkasti:Ei muuta ääntä kuin vartiomiehen anturoiden kalahtelu ja kasteen sihahtelu ruohikkoon.
– Vartiomies kääntää selkänsä merelle.
Samassa nousee vedestä kaksi kumipukuista räpyläryssää aavemaisen kammottavina – kumipuvut märkyyttään kiiltäen – syöksyvät vartijan kimppuun, kuristavat tämän ja työntävät veteen.
Hiljainen loiskahdus saa toisen vartiomiehen heristämään korviaan, mutta mitään ei enää kuulu, Räpyläryssät ovat painuneet kaulaa myöten veteen.
Läpi koko kertomuksen Paavolainen ja Blomberg kutsuvat venäläisiä ryssiksi, eivät koskaan muilla ilmaisuilla.
Sotapäiväkirjoissaan Paavolainen antoi jatkosodan aikaisista asenteistaan aivan toisenlaisen kuvan.
Bengtskärin taistelu puhkesi aamuyön tunteina.
Saaren puolustuksesta neuvostohyökkäyksen aikaan vastannut luutnantti Fred Luther kertoi myöhemmin, että näkyvyys merelle oli sumun vuoksi 500 metriä.
Käsikirjoituksessa taas sanotaan, ettei paikalla näe juuri metriäkään eteensä.
Sumun ja huonon näkyvyyden korostaminen käsikirjoituksessa vaikuttaa pahalta elokuvalliselta ongelmalta.
Miten valkokankaan tapahtumista olisi saanut selkoa, jos kaikkialle olisi tuprutettu läpinäkymätöntä elokuvasumua?On syytä olettaa, että Blomberg tiesi mitä teki.
Hän oli oman aikansa kotimaisen elokuvan kyvykkäin visualisti.
Kaikista tuonaikaisista kuvaajista nimenomaan Blomberg olisi voinut saada sumuisuuden toimimaan valkokankaalla.
Blombergin elokuvakieli sai sittemmin varauksetonta kansainvälistä tunnustusta intensiivisessä Lappi-elokuvassa Valkoinen peura (1952), jonka hän paitsi kuvasi myös ohjasi.
Erik Blomberg oli lyönyt läpi juuri merikuvaustaidoillaan salakuljetusjännärissä VMV 6 (1936), joka merivartiolaitoksen VMV-vartioveneiden kamppailusta pirtutrokareita vastaan.
Hän oli kunnostautunut ennen sotaa sekä Teuvo Tulion että Nyrki Tapiovaaran elokuvien kuvaajana, joka toi loistavaa visuaalisuutta kotimaiseen elokuvakerrontaan.
Jatkosodassa Blombergin TK-tehtäviin kuului paljon ilmakuvauksia, myös kuuluisimpien lentäjä-ässien mukana.
Blombergin ilmakuvaustaitoja piti käyttää myös Bengtskär-elokuvassa, johon oli suunniteltu kuvia saaresta ilmaperspektiivistä.
Käsikirjoituksen toisena työstämispäivänä Paavolainen sanoi päiväkirjassaan viehättyneensä siihen, että taistelut tapahtuivat sumuisena yönä ja luottavansa, että Erik Blombergin raffinoitu kamera olisi kuin luotu sellaisen tunnelman vangitsemiseen.
Samalla Paavolainen tunnusti olleensa aina heikkona yksinäisten majakkasaarten romantiikalle –vieläpä aikoinani mykän filmin hurmiossa suunnittelin majakka-miljööhön sijoitettavaa elokuva-aihetta.
Olavi Paavolaisella oli arvelunsa siitä, miksi käsikirjoitus ei päässyt tuotantoon.
Päiväkirjoissaan hän piti kirjoitusvaihetta hauskana.
Voimakasta torjuntaa tuli jo Finlandia-Kuvan neuvottelukunnassa, joka kokoontui heti käsikirjoituksen valmistumisen jälkeen, 31.
5.
1943.
Pöytäkirjan mukaan Päämajan kuvapäällikkö majuri Heikki Parkkonen ja V.
Liestalo asettuivat käsikirjoituksen aiheen takia kielteiselle kannalle ja Matti Valtasaari suhtautui siihen epäilevästi .
Lopullinen päätös hankkeen hylkäämisestä syntyi Finlandia-Kuvan johtokunnan kokouksessa, ja Blomberg kertoi uutisen Paavolaiselle.
Paavolainen esitti käsityksenään päiväkirjassaan kesäkuussa 1943, että ideaa oli pidetty sekä taiteellisena että filmaattisena, mutta näin sodan aikana toteutettavaksi liian 'verisenä'.
Siinähän suorastaan kuoli muutama suomalainen! Paavolainen ironisoi.
Ajatella – esiintyihän siinä yksi jaloviinapullokin eikä Suomen pyhäkouluarmeija toki tunne sellaisia myrkkyjä!Samaan kohtaan päiväkirjassa liikeni kitkerä kommentti myös Paavolaisen pitkäaikaiselle kiistakumppanille Waltarille: Arvaan, että ihanteena oli kangastanut Mika Waltarin 'Oi kallis Suomenmaa' -elokuva.
Välirauhan aikainen, kieltämättä pateettinen Waltari-elokuva opasti myötämieleen Karjalan evakoita kohtaan.
Paavolainen uskoi Finlandia-Kuvan toivoneen enemmän propagandasävyistä ehdotusta eikä tällaista realismia.
Jo käsikirjoituksen saatteessa hän oli maininnut tilaajille suoraan, että saaren puolustajien yhteiskohtaloa on realistisesti kuvattu välttäen tarkoituksellisesti paatoksellista propagandaa.
Viskaalien huutomerkit käsikirjoituksen marginaalissa eivät kuitenkaan koskeneet verisyyttä, vaan nuorta Liisiä.
Hän flirttailee taistelun lomassa kahden eri miehen kanssa.
Taistelun villi hurma valtaa kokonaan Liisin.
Neuvostoliittolaiset pysyvät persoonattomana tykinruokana, mutta vielä lopussakin kuolee useita katsojalle tutuiksi tulleita ja sympaattisia suomalaisia.
Se oli ilman muuta sitä Paavolaisen mainitsemaa realismia, mutta propagandistisesti ei kovin kohottavaa.
Varmasti osasyy hylkäämiselle on myös se, että kyseistä taistelua koskevia tietoja ei katsottu edelleenkään soveliaiksi jakaa yleisölle – riippumatta siitä, mitä tasoa Paavolaisen ja Blombergin käsikirjoitus oli.
Olavi Paavolainen ja Erik Blomberg saivat huomattavan 20 000 markan palkkion, vaikka tekivät työn TK-komennuksella alle viikossa.
Bengtskärin taistelu oli päättynyt heinäkuun lopussa 1941 siihen, että maihinnousseet viholliset saatiin lyödyksi apujoukkojen avulla, vaikka taistelut majakkarakennuksen eri kerroksissa olivat välillä sekavia.
Mieshukka puolin ja toisin oli suuri.
Elokuvankin lopussa ruumiita lojuu pitkin saarta.
Käsikirjoitus maalaa Bengtskärin taistelu -elokuvaan tällaiset loppukuvat:Jälkipuhdistusta saaressa.
Ryssiä antautuu kivenkoloista, jne.
– Sumu on hävinnyt – aurinko tekee nousuaan.
Viinapullomies löytää pullonsa ehyenä! ––– Tomaattimies seisoo hartaana säilyneiden tomaattiensa ääressä.
Aurinko nousee.
Kirkastus vahvenee – sädekehä miehen ympärillä.
Äkkiä kuuluu laukaus: joku antautuvista ryssistä on toiminut salakyttänä! Tomaattimies suistuu tomaattiensa viereen – veri valuu kuivaan multaan, joka imee sen ahneesti.
Samassa nousee aurinko ja saa tomaatit loistamaan kypsinä ja hehkuvina.
Stylisti ja sisustussuunnittelija Teuvo Loman aiheutti mielipidemyrskyn, kun hän arveli Kouvolan Sanomissa, että kirjahyllyt ovat katoamassa varsinkin nuorten aikuisten kodeista.
Näin käy, sillä ihmiset lukevat vähemmän, sisustuksessa suositaan yksinkertaista ja matalaa, ja esille päätyvät esineet harkitaan tarkkaan.
Loman ei ymmärtänyt, miksi kirjoja säilytetään, kun ne on luettu.
Jos some voisi tappaa, Loman olisi vainaa.
Lomania pilkattiin sivistymättömäksi, ja sitä paitsi – näin Facebookissa vakuutettiin – hän on väärässä: ainakin meillä ja meidän kavereilla on kaikilla isot kirjahyllyt täynnä kirjoja.
Mutta voisiko olla niin, että Loman tietää suomalaisista kodeista jotakin? Ainakin yhtä paljon kuin Kirjahyllyihminen, jonka kaveritkin ovat Kirjahyllyihmisiä.
Se, miten asiat ovat, pitäisi pitää erillään siitä, miten niiden pitäisi olla.
Siinä Loman kyllä taitaa olla väärässä, että nuoret lukisivat nykyisin vähemmän kuin ennen.
Jyrkkää muutosta ei ole tapahtunut.
Mutta miksi kirjojen pitäisi olla esillä?Minulla on 372 senttiä korkea kirjahylly.
Kolmeentoista vuoteen en ole koskenut ylimpiin kirjoihin.
Hyllyt ovat täynnä, ja suunnittelin toisen rakentamista.
mutta sitten se ei tuntunutkaan enää hyvältä ajatukselta.
Koko hylly alkoi tuntua korskealta.
Mitä oikeastaan halusin sillä viestiä? Että meillä on luettu paljon kirjoja, jopa vierailla kielillä.
Vaikka oikeasti kirjahyllyssä on lähinnä kirjoja, joita en ole lukenut, mutta jotka aion lukea.
Kirjat voisi viedä vinttiin pahvilaatikoissa.
Siellä niitä saisi käydä hiplaamassa.
Kirjahylly on mitä paljastavin.
Anna minun tutustua viisi minuuttia hyllyysi, niin tiedän sinusta enemmän kuin haluat.
Jos löydän väkivaltaa ja sadomasoa sekä 100 suosituinta solmua, tiedän olevani erikoisessa kyläpaikassa.
Viestitän jättihyllylläni, että sivistyneitä ollaan.
Kas kun en raamita seinälle ylioppilastutkintoa ja diplomeja.
Viisainta palata taaksepäin.
Lapsuuskodissani ei ollut kirjahyllyä.
Tai oli kotialttari, jolla oli valokuvia, postikortteja, maljakoita ja koriste-esineitä.
Kirjojakin oli, ainakin kaksikymmentä: esimerkiksi Joka naisen niksikirja, Sinuhe Egyptiläinen, Valittujen palojen joku kirjasarja, lääkärikirja, jossa oli rankkoja kuvia.
Oli myös Juhani Ahon kootut melkein kokonaan, mutta ei niitä ollut kukaan koskaan avannut.
Kirjat olivat järjettömän kalliita, ja niitä sai ilmaiseksi kirjastosta.
Opiskelijaboksissa alkoi kirjahyllyvimma.
Alennusmyynneistä ja tarjouskoreista löysi parilla markalla liettualaisia novelleja, bulgarialaisia erätarinoita.
Jopa Kim Il-sungin teokset kävivät.
Ikätovereitteni hyllyistä löydän yhä samat Huutomerkkisarjat, Mukat, Hesset ja Nerudat.
Porvarillista tavarakeskeisyyttä vastustettiin, mutta kirjoja sai himoita ja omistaa.
Muuttoja oli usein ja kirjat painavia.
Kun muutettiin yhteen, kirjahyllyt paisuivat, ja kun erottiin, piti ne taas erotella.
Sitä pölyn määrää.
Kyllähän niihin kiintyi.
Kirjat olivat kulkeneet mukana vuosikymmeniä, toverit.
Lomaniin kohdistuva ylenkatse oli vastenmielistä.
Jotkut jakoivat elokuvaohjaaja John Watersin mietelmää: ”Jos lähdet jonkun luo, ja sillä ei ole kirjoja, don’t fuck’em!”Ja tällaisten hienostelijoiden kanssa pitäisi rakentaa parempaa maailmaa.
Waters ärsytti jotain toistakin.
Eräs nainen kysyi, että jos haluaa seksiä, auttaako, jos näyttää kirjastokuitin?Entä jos Loman on oikeassa? Nuoret ihmiset elävät jo maailmassa, jossa kirjat, elokuvat, musiikki säilytetään sähköisesti.
Heille kirja ei ole enää pyhä esine – eikä kirjahylly alttari.
Ikäihmiset sanovat, että kirjoja ei saa heittää roskiin.
– Ei niin, vaan paperikeräykseen, kun kannet on poistettu.
Kirjoissa on konsulttihöpinöitä, elämänviisauksia, julkkisten keittokirjoja.
Uutuuskirjoista valtaosaa ei huolisi edes ilmaiseksi.
Loman on oikeassa: kirja on muinaismuisto.
Muistot ovat säilyttämisen arvoisia.
Kunhan niitä ei ole tonneittain.
Ja rakas muisto kannattaa piilottaa arkkuun.
Yhdysvaltalaisen George Mason yliopiston professori Chris Parsons on tutkinut, miten eläinlajien nimet vaikuttavat ihmisten halukkuuteen suojella niitä.
Opiskelijoilta kysyttiin näkemyksiä 20 koiraeläimen ja petolinnun suojelutarpeesta.
 Osa lajeista oli oikeita, osa keksittyjä.
Vähemmän suojeltavina amerikkalaisopiskelijat pitivät sen nimisiä lajeja kuin ”lampaansyöjäkotka”, ”partaveitsikotka” tai ”tappajahaukka”.
Näitä lajeja ei ole olemassakaan.
Karismaattiselta tai isänmaalliselta kuulostavien lajien suojeluarvo arvioitiin muita korkeammaksi.
Tällaisia olivat esimerkiksi Yhdysvaltain kansallislintu valkopäämerikotka sekä keksityt ”amerikankotka”, ”patrioottihaukka” ja ”suuri amerikansusi”.
Kojootin kutsuminen sen alkuperäisellä intiaaninimellä ”amerikanlaulukoira” lisäsi lajin suojeluarvoa 17 prosenttia.
Parsonsin ryhmä kysyi myös satunnaisten amerikkalaisten tietämystä maailman 13 saukkolajista ja niiden suojelutarpeesta.
Saukoista useat ovat paitsi uhanalaisia myös omalle ekosysteemilleen tärkeitä avainlajeja.
Tieto saukoista oli vähäistä, mutta vastaajat osasivat silti luokitella saukot nimen perusteella enemmän ja vähemmän suojeltaviin.
Suojelulistan kärkeen nousivat sellaiset keksityt lajit kuin ”amerikansaukko”, ”sademetsäsaukko” ja ”pörrökuonosaukko”.
Hännille jäivät vähiten viehättäviltä kuulostavat ”kalansyöjäsaukko”, ”teräväkynsisaukko” ja ”käärmesaukko”.
Parsons päättelee, että uhanalaisten eläinten nimiä voisi suojelun edistämiseksi muuttaa positiivisemmiksi.
Mutta hän lisää, että lisäksi tarvitaan oikeaa ja helposti saatavaa tietoa vähemmän söpöjen tai karismaattisten lajien tilanteesta.
Mitä maailmalle nimittäin tapahtuisikaan, jos mitkään eläimet eivät enää esimerkiksi hajottaisi eläinten ulosteita? Tätä tärkeäätyötä tekevät esimerkiksi ällöttävät lantiaiset ja sontiaiset.
Valtava venäläinen panssarilaiva Pallada upposi ensimmäisen maailmansodan melskeessä Suomenlahdelle Hangon edustalla vuonna 1914.
Suomalainen Badewanne-sukellusryhmä löysi Palladan 12 vuotta sitten ja on siitä lähtien tehnyt salassa sinne sukelluksia.
Yllä kuvakooste ainutlaatuisista vedenalaisista kuvista Palladan hylystä.
Voit katsoa myös vedenalaisen videon.
Linkki kuvalistan ensimmäisestä ruudusta.
