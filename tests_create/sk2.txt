Penta kupuje 50 percent akcií Petit Pressu, ale je pripravená stiahnuť sa do minority.
BRATISLAVA. Nemecký akcionár vydavateľstva Petit Press oznámil, že predá dcérskej firme agentúry SITA 50 percent akcií vydavateľa denníkov a webov SME, Korzár, Új Szó a regionálnych týždenníkov siete MY.
Neprijal teda ponuku druhého akcionára, ktorým je Prvá slovenská investičná skupina (PSIS) zastupovaná najmä podnikateľom Petrom Vajdom. Tá mala na akcie Petit Pressu predkupné právo. V prvom kroku navrhla odkúpiť približne desať percent akcií, čo nemecký akcionár považoval za nedostatočné a rozhodol sa pokračovať v transakcii, ktorá ma vyústiť do predaju akcií firme, ktorú financuje Penta.
Obchod bude dokončený v momente, keď ho povolí Protimonopolný úrad. Penta minulý mesiac kúpila aj vydavateľstvá 7 Plus a Trend Holding.
Vajdova skupina sa môže prevod akcií pokúsiť zablokovať na súde.
Šéfredaktor denníka SME Matúš Kostolný a štyria jeho zástupcovia po oznámení rozhodnutia nemeckého akcionára predať akcie Pente podali výpoveď. Riaditeľ vydavateľstva Alexej Fulmek sa v utorok poobede stretol s redakciou. Povedal, že Penta je naďalej pripravená rokovať o ústupe do minority, čiže časť akcií by po ich získaní predala skupine PSIS alebo nejakej jej spriaznenej osobe. Fulmek tento scenár označil za pravdepodobný.
Odchádzajúce vedenie redakcie oznámilo, že sa pokúsi o vytvorenie nového média a na webe opentat.sk zverejnilo dôvody svojho odchodu.
Po dohode riaditeľa a odchádzajúceho vedenia redakcie povedie v najbližších dňoch výrobu zrejme niekto z odchádzajúcich členov vedenia.
K odchodu vedenia denníka SME v prípade vstupu Penty do vydavateľstva Petit Press sa už skôr prihlásilo viac ako šesťdesiat členov redakcie. Tí na tomto postoji trvajú a od utorka tiež podávajú výpovede.


Vyhlásenie PSIS k predaju 50 percent akcií Petit Pressu
Prvá slovenská investičná skupina oznamuje, že dňa 7. 10. 2014 legitímne uplatnila predkupné právo na akcie Petit Pressu v zmysle stanov spoločnosti.
Spoločnosť Rheinisch-Bergische Verlagsgesellschaft mbH neakceptovala spôsob uplatnenia predkupného práva Prvej slovenskej investičnej skupiny a hodlá predať 50 percent akcií Petit Pressu spoločnosti NAMAV, s.r.o. (novozaloženej spoločnosti s predmetom činnosti Predaj nehnuteľností) po tom, ak tento prevod prevod schváli Protimonopolný úrad SR.
Predstavenstvo Prvej slovenskej investičnej skupiny upozornilo spoločnosť Rheinisch-Bergische Verlagsgesellschaft mbH, že ak prevedie akcie na spoločnosť NAMAV, s.r.o, poruší uplatnené predkupné právo a spoločnosť PSIS bude nútená podniknúť všetky právne kroky, ktoré budú smerovať k náprave tohto stavu.
Prvá slovenská investičná skupina ako spoluzakladateľ denníka SME, ktorý vznikol v roku 1993 ako odpoveď na pokus vlády Vladimíra Mečiara ovládnuť denník Smena, cíti zodpovednosť za zdravý vývoj mediálneho prostredia a urobí všetko pre to, aby denník SME a ostatné noviny zostali rešpektovanými a nezávislými médiami a Petit Press jedným z najvýznamnejších slovenských vydavateľov tlačených periodík.

Rozumiem krokom vedenia redakcie aj tomu, že nechcú robiť pod akcionárom, ktorým môže byť Penta, ale zároveň musím povedať, že Penta v tejto chvíli nie je akcionárom spoločnosti Petit Press a že tým druhým akcionárom je stále PSIS, tá istá spoločnosť, ktorá stála pri zrode SME.
Preto považujem rozhodnutie vedenia odísť za predčasné.
Mali by sme v tejto chvíli držať spolu, je to najťažšia kríza, ktorá doľahla na denník za posledných 22 rokov, oveľa ťažšia ako tá po roku 2008 a porovnateľná s rokom 1992 a 1993. Stále sa snažíme vzťahy usporiadať tak, aby sme dokázali garantovať nezávislosť novín, ako to bolo doteraz.
SME som spoluzakladal ako 26-ročný mladík a vyše 20 rokov stojím na jeho čele. Už to nie je vydavateľstvo jedného titulu, už je to o rodine vyše 30 titulov. Moja zodpovednosť je zodpovednosťou voči všetkým ľuďom, ktorí pracujú v rôznych denníkoch a týždenníkoch, vo vydavateľstve, v tlačiarňach a distribúcii po celom Slovensku, je to aj zodpovednosťou voči akcionárovi, ktorý s nami budoval a investoval do novín od začiatku a ktorý v 90. rokoch prišiel za Mečiara o podnikateľskú licenciu práve preto, že bol akcionárom SME. Je to pre mňa ťažké rozhodnutie, ale chcem brániť to, čo sme vybudovali za posledných dvadsať rokov, do poslednej možnej chvíle.
Stále prebiehajú rokovania s Pentou o usporiadaní budúcich vzťahov a jej ústupe do minority. PSIS podniká všetky právne kroky, ktorých dôsledkom by malo byť napravenie stavu a uplatnenie si predkupného práva na podiel nemeckého akcionára. Stále verím, že to zvládneme, preto si želám chladnú hlavu a čas, ktorý potrebujeme. Je mnoho variantov možného vývoja. Ešte sme definitívne neprehrali.


V denníku SME som prežil celý svoj dospelý život. Mal som devätnásť rokov, keď som do redakcie prišiel očarený príbehom, ktorý sa mi zdal ako filmový.
Karol Ježík a Alexej Fulmek boli pre mňa skutočnými hrdinami a ich noviny dôkazom, že v tejto krajine sa nedá všetko zničiť.
Nedokázal to Vladimír Mečiar a to ma často držalo v nálade, keď som si spomenul, že to nemôže dokázať ani Robert Fico.
Rešpekt a úcta sa rýchlo dostali do prijateľnej podoby, keď som ako prvého človeka v redakcii na chodbe stretol Miša Havrana (dnes pre úspešného syna už treba písať staršieho), ktorý mal na ruke vybíjaný kožený remienok, pod pazuchou International Herald Tribune a medzi zubami filter práve dofajčenej cigarety.
Moje prijatie do redakcie na zahraničné oddelenie netrvalo ani desať minút. A zostal som až dodnes.
Ľudia, ktorých som stretol v redakcii, sa stali mojimi kamarátmi a kolegami, ktorých som si mohol vážiť. V SME bola vždy okrem túžby robiť dobré noviny aj výborná nálada a až rodinná atmosféra.
Moje očarenie nevyprchalo dodnes. Stále som hrdý na to, že som sa mohol stať súčasťou tohto príbehu. Stále cítim, akú radosť mám spolu s kolegami zo slobody, nezávislosti, z možnosti písať pravdu.
Dnes sa však pre mňa príbeh v SME končí. S Pentou vo vydavateľstve si už neviem predstaviť, ako by som robil slobodné a sebavedomé noviny. Ako by som sa mohol tváriť pred Vami, čitateľmi, že to nie je problém.
V SME som prežil celý svoj doterajší dospelý život. A bolo to krásne.


Jeden v teniskách a s trendy účesom, druhý má šiltovku a značkové tričko. Na prvý pohľad sa nelíšia od svojich rovesníkov. No kým väčšina tínedžerov v ich veku len začína rozmýšľať, čo vlastne chcú robiť, títo dvaja to už dávno vedia a veľmi dobre robia.
Andreas a Adrian Varadyovci sú nesmierne talentové deti, ktoré už sú takmer hotovými muzikantmi schopnými zahrať čokoľvek a s kýmkoľvek. Je vtipné, keď 17-ročný Andreas v rozhovore povie, „keď som bol mladší“, no keď chytí do rúk gitaru, humor ide bokom. Teda on sa pri hre baví, ale ostatným padajú sánky. Nechápu, ako je možné, že tínedžer vie hrať takto. Že dokáže odpáliť Giant Steps od Johna Coltrana, zadžezovať beatlesovku Come Together aj vytiahnuť vlastné kompozície.


Je jednoducho oveľa ďalej než mnohí o generáciu-dve starší muzikanti. Ale netreba sa čudovať, keď prvú gitaru dostal ako štvorročný a stále ho neprestala baviť. Dnes má nástroj vyrobený na mieru, vlastný model, zastupuje ho legendárny producent Quincy Jones, slávny gitarista George Benson ho zobral na turné.
Že meno Andreas Varady sa v džezovom svete skloňuje čoraz viac a viac, nie je žiadna náhoda. Prečo to tak je, už vie každý návštevník jeho víkendového koncertu v bratislavskom Ateliéri Babylon. Druhou hviezdou večera sa stal jeho brat Adrian. Ten má dvanásť. Keď mal osem, dostal bubny a tiež sa ich nepustil. Talent zostal v rodine, otec Ondrej (ich jediný učiteľ) hrá v rodinnom triu na basgitaru a na pódiu s hrdou spokojnosťou sprevádza svoje deti. Vidieť a počuť, že nehrajú spolu len na rodinných oslavách, ale vždy, keď sa dá. Samozrejme, existujú triá, ktoré sú ešte zohratejšie, a muzikanti, ktorí hrajú technicky ešte precíznejšie, ale nie je ich veľa.

REGGIO EMILIA. Slovenskí futbaloví reprezentanti do 21 rokov si nezahrajú na budúcoročných majstrovstvách Európy v Česku.
Rozhodla o tom utorková prehra v odvetnom zápase play-off kvalifikácie v Taliansku 1:3, v piatok sa v Zlatých Moravciach zrodila remíza 1:1.
Slováci hrali od 35. min bez Dudu, ktorého prísne vylúčil škótsky rozhodca McLean.
Našim neodpískali ani jasnú penaltu po faule na Schranza v 74. min. Chybu spravil rozhodca aj na druhej strane, červenú kartu mal dostať Škriniar.
Rozhodca následne vylúčil z lavičky technického vedúceho Davida Vailinga aj trénera Ivana Galáda. Slovensko hralo dvojnásobnú oslabovku po červenej karte pre Adama Zreľáka.
Slovákom nevyšiel vstup do zápasu, keď už v 5. min prehrávali po krásnej strele Bernardeschiho. O desať minút bolo 2:0, penaltu premenil Belotti.
Taliani hrali v druhom polčase pasívne, čo sa im vypomstilo, keď inkasovali po Lobotkovej strele. Na konečných 3:1 v 90. min dal v protiútoku Longo.
Národný tím sa teda nepredstaví druhýkrát na kontinentálnom šampionáte. Prvýkrát sa to podarilo v roku 2000, keď generácia okolo Vratislava Greška, Szilárda Németha či Miroslava Barčíka a Karola Kisela pod vedením Dušana Radolského obsadila štvrté miesto a kvalifikovala sa aj na olympijské hry 2000 do Sydney.
Povedali po zápase
Ivan Galád, tréner SR 21: "Nikdy som nepredpokladal, že na medzinárodnej úrovni môže niekto tak poškodiť slovenských hráčov. Viac to nekomentujem."
Luigi di Biaggio, tréner Talianska 21: "Postúpiť na ME je skvelý pocit, náš výkon v druhom polčase bol však pre mňa sklamaním. Skomplikovali sme si situáciu a nechýbalo veľa, aby Slováci vyrovnali."
Ondej Duda, stredopoliar SR: "Po vyradení z Ligy majstrov som si myslel, že napriek môjmu mladému veku 19 rokov som už vo futbale zažil všetko a že nič takéto sa nemôže stať. Potom prídeme do Talianska, kde by mali rozhodcovia pískať rovnako na obe strany a každý videl, aký mali meter. Červené karty radšej nekomentujem, pri mojej prvej žltej zohrali úlohu emócie. V kabíne bol nálada, ako keby niekto umrel."
Patrik Hrošovský, stredopoliar SR: "Radšej nebudem nič hovoriť, ťažko sa mi hovorí po tomto zápase. Prvý polčas sme si pokazili, no v druhom sme o jedného menej bojovali a chýbal kúsok, aby sme to zvládli."
Adam Zreľák, útočník SR: "V prvom rade treba povedať, že rozhodca nezvládol zápas. Hneď v úvode nám dal kartu za zdržiavanie, a to sa predsa na začiatku stretnutia nerobí. Dvadsať minút nás potom Taliani tlačili, keď sme však zabrali v druhom polčase, boli sme lepší ako súper. Potom arbiter nariadil penaltu proti domácim, ale vzápätí ju zrušil a dal iba roh. Keby to nechal tak, určite by sme 'jedenástku ' premenili a potom už ubránili tú remízu. Toto, čo predviedol rozhodca, by sa vo futbale nemalo robiť. V desiatich sme hrali lepšie ako oni, súper len odkopával lopty. Ešte aj keď nás bolo o dvoch menej, tak sme ich tlačili. Napokon sme inkasovali z brejku, keď sme hrali vabank. S tým sa už nedalo nič robiť."


Novela zákona o posudzovaní vplyvov na životné prostredie prišla do parlamentu na objednávku finančnej skupiny J&T. Tvrdí to podpredseda strany Most-Híd Zsolt Simon.
Vláda strany Smer podľa neho tejto finančnej skupine umožní výmenu nevyužiteľných pozemkov vo Vysokých Tatrách v štvrtom a piatom pásme ochrany.
Spoločnosť Tatry Mountain Resorts (TMR), ktorú J&T ovláda, je podľa Simona jediná, kto zo zmeny môže profitovať. Už vlani ohlásila, že chce vymieňať parcely, vysvetľuje.
Simon vyzval Smer, aby prestal pracovať pre finančné skupiny a Roberta Fica, aby návrhy neschválili. No parlament, v ktorom má väčšinu Smer, ich odobril.
Uľahčenie transakcií
Vďaka schválenému zákonu bude môcť štát v záujme lepšej ochrany územia pozemky prenajať, vykúpiť alebo zameniť.
Podľa Simona sa na pozemkoch J&T v Tatrách neobmedzuje bežné obhospodarovanie, vo vysokých polohách rastie iba kosodrevina. Štát to teda nič nestojí, pretože vlastníkom nemusí vyplácať náhrady.
Finančná skupina však na nich nedokáže zarobiť, ak tam nie sú lyžiarske vleky. Ak by J&T vymenila nevyužiteľné pozemky napríklad za plochy, na ktorých má lyžiarske svahy, štátu by už za ne nemusela platiť, tvrdí Simon.
Vlastníci a užívatelia pozemkov sa podľa schválenej novely nemusia dozvedieť, že na ich pozemkoch plánuje štát vyhlásiť chránené územie.
Ministerstvo životného prostredia novelu obhajuje tým, že sa ňou odvráti súdne konanie, ktoré Slovensku hrozí pre nesúlad so smernicou Európskej komisie.
„Nedostatočné zapracovanie smernice chce Slovensko odstrániť aj preto, aby nebolo ohrozené čerpanie fondov EÚ,“ hovorí Maroš Stano z odboru komunikácie.
Dá sa už teraz
Pozmeňujúci návrh o zámene predložili podľa Stana poslanci: „Zámena pozemkov je možná aj dnes, stačí súhlas vlastníkov.“
Podľa hovorkyne spoločnosti TMR Zuzany Fabianovej firma prípravu novely neovplyvňovala. „Súhlas na zámenu pozemkov vo Vysokých a Nízkych Tatrách máme už od roku 2009, legislatíva nám to umožnila,“ zdôrazuje.
TMR má podľa Fabianovej stále záujem meniť so štátom pozemky vo Vysokých a Nízkych Tatrách v lokalitách, kde uskutočňuje svoje investičné zámery. Hodnota pozemkov, ktoré pritom ponúka, je o 1,5 milióna eur vyššia, ako požadované pozemky štátu.
Juraj Lukáč z Lesoochranárskeho združenia VLK podporuje riešenie rezervácií na súkromných pozemkoch výmenami. „Najhorší spôsob je vyplácať náhrady, majiteľ sa nakoniec môže aj tak rozhodnúť, že to vyrúbe,“ myslí si.
Podľa neho má pre štát zmysel držať najvyšší stupeň ochrany, kde sa nesmie ťažiť. „Ak je to v nižšom stupni, je to slabá ochrana, môže sa tam robiť takmer všetko,“ tvrdí.

Niko Kapanen dvakrát vyhral Gagarinov pohár a ako kapitán Jokeritu Helsinki túži vybojovať aj tretí.
Na ľade ste počas zápasu v Bratislave pôsobili veľmi sebavedomo a nakoniec ste ho vyhrali. Ukázali ste štýl hry, akým sa chcete v KHL prezentovať?
"Áno, presne takto chceme hrať. Myslím, že proti Slovanu sme hrali všetci veľmi dobre. Súper hral na domácom ľade a vedeli sme, že to nebude jednoduché. Bol to ťažký zápas, ale v našej hre bolo cítiť nadšenie a myslím si, že sme boli o niečo lepší ako oni."
Pre Jokerit Helsinki ide o prvý ročník v KHL. Ako zareagovali fanúšikovia, že jeden z najpopulárnejších tímov bude hrať v ruskej lige?
"Zatiaľ je to dobré. Na zápasoch máme veľa fanúšikov a celkovo sa zaujímajú o to, ako sa nám v lige darí. Povedal by som, že sú zatiaľ spokojní."
Nie sú sklamaní, že už nehráte SM-Ligu?
"Práve naopak, je to pre nich lepšie."
Minulú sezónu ste hrali za HC Lev Praha, s ktorým ste siahali na Gagarinov pohár. Dnes tento klub neexistuje. Ako sa niečo podobné môže stať v druhej najsilnejšej hokejovej lige sveta?
"Presne to by som chcel vedieť aj ja. Je to veľmi

Chronickí pacienti budú ležať najmä v súčasných budovách Univerzitnej nemocnice Bratislava. Odborári varujú, že nový špitál berie hrozienka.
BRATISLAVA. Až deväť z desiatich lôžok v novej nemocnici, ktorú majú postaviť na bratislavskej Patrónke, by malo byť určených na akútnu zdravotnú starostlivosť, teda pre prípady, keď je nezriedka ohrozený život pacienta.
Je to predpoklad, ktorý sa ešte môže meniť, vysvetľuje Martina Šoltésová, hovorkyňa ministerstva zdravotníctva.
Postele pre chronických pacientov majú prevažne na geriatriách či psychiatriách a oddeleniach pre dlhodobo chorých.
Novú nemocnicu chce ministerstvo postaviť formou verejno­súkromného partnerstva PPP.
Medzi vyše 20 záujemcami o jej výstavbu za 220 miliónov eur sú spoločnosti J&T, Penta či Agel.
Stáť by mala najskôr v roku 2017 a v plnej prevádzke bude najskôr v roku 2018.

„Primárne bude nová nemocnica riešiť akútnu starostlivosť a podstatnú časť chronickej starostlivosti budú poskytovať existujúce zariadenia Univerzitnej nemocnice Bratislava,“ vysvetľuje Šoltésová.
V novej nemocnici by malo byť 945 lôžok, ministerstvo predpokladá, že pre akútnych pacientov by ich mohlo byť okolo 850.
Nová nemocnica chce dosiahnuť ročne 44-­tisíc ukončených a 28-­tisíc jednodňových hospitalizácií.
Priemerný pobyt pacienta odhaduje ministerstvo na šesť a pol dňa. Je to skoro o jeden a pol dňa menej, než je vlaňajšia priemerná dĺžka hospitalizácie na Slovensku.
Obsadenosť postelí v novej nemocnici by mala dosiahnuť až 90 percent, čo je o 25 percent viac, než akú má univerzitná nemocnica dnes.
V súčasnosti má vo všetkých budovách 2565 lôžok a ročne zabezpečí až 90-tisíc hospitalizácií, povedala hovorkyňa UNB Petra Stano­ Maťašovská.
Po spojení novej a starých nemocníc a zvýšení obsadenosti lôžok by sa mal celkový počet lôžok znížiť. Ministerstvo ani UNB nespresnili o koľko.
Ktoré nemocnice zaniknú
Obe inštitúcie považujú rovnako za predčasné povedať, ktoré nemocnice UNB po vzniku novej zaniknú. Najbližšie k zatvoreniu má podľa informácií SME

Ste vo veku, v ktorom už nemusíte pracovať. Baví vás to ešte?
Baví. Keby nie, kvôli peniazom by som to nerobil. Nemám až taký malý dôchodok, prežil by som. Čo by som však robil doma? Veď by ma tam trafil šľak. Neviem si predstaviť, ako sedím na terase a okopávam tie svoje jahody v kvetináčoch.
Často si pri čítaní novín ťukáte prstom na čelo?
Ani nie, skôr ma ich prestáva baviť čítať. Ak si totiž niekto ťuká na čelo, znamená to, že ho ten článok ešte zaujal, len s ním nesúhlasí. Ja však často začnem čítať a prestanem, lebo nie je dôvod pokračovať. Je to nuda, hoci stále sú aj dobré články.
Čo prevažuje?
Nuda, a nielen v slovenských médiách. V Česku som mal svojich výrazných miláčikov, z ktorých sa stala súčasť Babišovho Agrofertu, a je to vidieť, úroveň klesla. Čítať noviny ma už nebaví.
Robia ich predsa prevažne ľudia, ktorých za tie roky osobne poznáte. V čom je problém?
Má to viac dôvodov, jedným sú majitelia médií. Druhý je ekonomický, noviny sú dosť vyšťavené a myslia si, že ich záchrana je v bulvarizácii. Tretím dôvodom je, že tu začína chýbať generácia mladších šikovných novinárov, akým ste napríklad vy.
Sú tu aj mladší a šikovní.
Nájdu sa, ale akoby sa z nich stratila energia a chuť pátrať po veciach. Vidím to aj na tlačovkách. Príde tam desať novinárov a z nich sa pravidelne pýtajú možno dvaja či traja.
Zvyšok mlčí, nepýta sa. Neviem, či preto, lebo sa mu nechce, nevie, alebo sa bojí. Zlepšuje sa kvalita techniky, tlač je stále krajšia, obsah ako taký je však akosi menej farebný. Novinári sú jednoducho leniví.
Spomeniem aj hru na falošnú objektivitu – niekto príde na tlačovku, natočí názor jedného, potom názor protistrany, má to akože vyvážené a môže to odvysielať. Pritom je to úplne nanič.
Preto je Štefan Hríb iný – dá do toho aj svoj názor. Nevravím, že musí byť dobrý, ale dá ho tam, a tak je to správne presne tak, ako má svoj názor Michal Havran. Keď potom vidím tie sterilné politické debaty na RTVS... Veď to sa nedá pozerať, to je čistá hrôza.

Spomenuli ste majiteľov médií. Nechcú kvalitné noviny?
Ide o to, akí. Zahraničným majiteľom ide iba o prachy, na čom nie je nič zlé. Potom sa však s úžasom pozeráme, ako sa svojich titulov zbavujú, keď ich za nehorázne prachy skupujú domáci miliardári.
Človek si kladie otázku, prečo to tí miliardári robia, veď normálny podnikateľ by sa do toho pustil hádam preto, aby zarábal. Je pritom zjavné, že noviny minimálne najbližších päť rokov zarábať nebudú. Ich motivácia teda musí byť iná.
Aká?
Tiež zarábať, nie však na novinách, ale na svojom špinavom biznise so štátom tak, že ich médium ho bude kryť.
Tvrdíte, že smerovanie žurnalistiky má dlhodobo zlý trend, takže ten, logicky, musel začať ešte pred skupovaním médií domácimi oligarchami.
Kvalita šla dole, lebo noviny nemajú peniaze a množstvo šikovných ľudí odišlo inam. Do televízií idú sopliaci, ktorí chcú byť celebritkami pred kamerami, ale nič moc neukazujú.
Aj v Sme, keď som tam ešte pracoval, to bolo tak, že novinári museli robiť veľa, lenže ak produkujete veľa článkov, nie všetky môžu byť kvalitné. Nepamätám si, že by v Sme niekto mohol tri týždne robiť čisto na jednej reportáži. Vo svete také denníky sú.
Niežeby pritom šéfredaktor nechcel, len na to jednoducho nemá peniaze. Keby ich mal, rád by to dovolil, ale nemôže, a preto aj výborný reportér musí robiť klasické denné spravodajstvo.
Výnimkou v tomto nie je ani časopis  .týždeň, kde pracujem teraz. Možno je na tom dokonca ešte horšie ako Sme, lebo je tam ešte menej ľudí a za možno ešte nižšie peniaze.
Peniaze sú teda hlavný dôvod, pre ktorý Slovensko nemá investigatívca na úrovni Janka Kroupu v Česku?
Je to jeden z dôvodov, ale tu sme vždy mali menej kvalitných novinárov, je to dané historicky. Kroupa je výsledkom šťastnej zhody okolností – jednak má na to mentálnu výbavu, lebo pochádza z disidentskej rodiny, takže je nebojácny, a zároveň kedysi prišiel v správnom čase do televízie Nova, kde vtedy bolo viac dobrých reportérov.
Tí tam jednoducho mali otvorené dvere. Nech bol Radek John akýkoľvek, ako ich šéf im kryl chrbát tak, že mohli robiť vynikajúce veci. A aj ich robili. Janek Kroupa mal dokonca na jednu investigatívnu reláciu vyčlenených milión korún. U nás si to ani neviem predstaviť.
Robili ste šéfa Reportérov v STV.
A práve vtedy bola šanca vychovať našich investigatívcov. Nehovorím to, lebo som im šéfoval, ale preto, lebo vtedajší riaditeľ Rybníček tomu dal zelenú. Začali sme sa trochu približovať Kroupovi, ale naozaj len trošičku, vôbec to nechcem porovnávať, boli tam však náznaky naozajstnej kvality.
Potom prišli Fico s Kaliňákom a nový riaditeľ televízie Hreha ma vyhodil. Zaujímavé je, že v tej relácii dodnes pôsobia minimálne traja redaktori, ktorí tam boli so mnou, ukazuje sa však, že už nerobia nič poriadne. A nie preto, že by boli nekvalitní.
V čom je problém?
Mika si to neželá, nik ich k tomu nevedie. Poznáte nejakú veľkú kauzu, ktorú by otvorili za posledný rok? V RTVS to teda nie je o peniazoch, zlikvidovali to cieľavedome.

Pred rokmi mala TA3 Čierneho Petra, Markíza Paľbu, STV Reportérov, nejaké náznaky s akou-takou investigatívou v Črepinách mala aj Joj. S výnimkou Reportérov všetko zaniklo, aj tí sa venujú skôr občianskej žurnalistike. Čo sa stalo?
Otázkou je, koľko stála výroba a aká bola efektivita, čo sú veci, ktoré v súkromnej televízii chápem. V Markíze bolo zrušenie investigatívy kombináciou dvoch faktorov – efektivity, teda peňazí, a súdnych sporov. Vyhrážali sa jej a majiteľom sa nechcelo súdiť. Okrem toho tam boli kauzy, ktoré zasahovali blízkych priateľov pána Miku, a tak je logické, že si ako riaditeľ povedal, že načo by to robil, veď ani majitelia to nechcú.
Nemohla byť za tým aj nízka sledovanosť?
Nie všetko sú čísla, niekde si musíte robiť aj meno, budovať kredit. Najviac sa však stále čudujem RTVS.
Aj v Česku je však v televíziách podobný trend, hoci tam dorazil neskôr. Janek Kroupa s Jozefom Klímom najskôr skončili v relácii „Soukromá dramata“ na Prime a neskôr opäť aj v „Na vlastní oči“ na Nove. Ani „Reportéři ČT“ nerobia len veľké kauzy.
Ďalšou dôležitou vecou je, že ľudia už majú plné zuby škandálov. Nie je teda taký dopyt, keby sa však urobilo niečo perfektné, ľudia si to pozrú.
Kroupa platil veľkú daň – šlo mu o život, potreboval ochranku, skrýval sa, menil značky áut, adresy...
To je osud, ktorý si vybral.
Lenže niekto mu to musel zastrešiť, sám by to neutiahol.
A práve to u nás nepripadá do úvahy. Zažil som to na vlastnej koži, keď mi rozbili auto, a stačilo mi. Iným problémom je, že do aspoň nejakej investigatívy sa už vlastne nikomu z novinárov nechce. Vidím to aj na sebe.
Nevidíte nikoho, komu sa chce? Napríklad Marekovi Vagovičovi z .týždňa.
Vidím, veď aj teraz šla okolo nás Martina Pažitková zo Sme. Keby som dnes robil reláciu ako Reportéri, okamžite by som ju bral k sebe, hoci mi ide strašne na nervy, niekedy by som ju zabil. To dievča však má gule.
Markíza má Barboru Demešovú či Jána Malocha.
Veď áno, nehovorím, že nie sú aj šikovní novinári, nefunguje však systém. Celkový trend predsa musíte vidieť aj sám.
Čo s tým?
Neviem. Vidím nádej v tom, že sa nejako oživí internet. Koniec koncov, vy ste príkladom toho, že keď sa niečo robí dobre, ľudia si to pozrú, stači robiť rozhovory inak, ako sa bežne robia. Nie všetky sú excelentné, drvivú väčšinu si však rád prečítam.
Je dnešná žurnalistika horšia ako tá v 90. rokoch za mečiarizmu, alebo je to spomienkový optimizmus?
Dobrí novinári sú dnes lepší ako vtedajší, pravdou však je, že väčšina dnešných je úplne nezaujímavá. Vidím to na mladých – nemajú chuť, nechce sa im do ničoho starať, veď plat im predsa beží, tak si to už len nejako odrobia. Za mečiarizmu to tak nefungovalo.
Vtedy však mnohým na kariéru stačilo len to, že boli proti Mečiarovi.
To je pravda. Čo bolo pri Mečiarovi, bolo zlé, čo bolo proti nemu, bolo dobré, hoci to tak nemuselo byť. Celkovo to však fungovalo inak, bola tu aj veľká skupina dobrých novinárov.
To, čo produkujú dnešné novinárske školy, je strašné. V podstate ide len o liahne ľudí bez ambícií, ktorí by v lepšom prípade chceli byť celebritami v Markíze, kde by sa postavili na 30 sekúnd pred kameru, aby ich doma v Hornej Dolnej poznali, v horšom prípade by chceli rovno robiť hovorcu ministrovi.
Nie je to aj chyba vás, skúsených novinárov? Prečo nevyučujú na žurnalistike najmä oni?
Na takú školu ich ani nezavolajú, veď by boli blázni. Študenti by totiž pochopili, že dovtedy ich učili úplní nímandi. Ja som učil len chvíľu krátko po revolúcii a potom som pochopil, že to nemá význam, lebo starí komunisti mi tam robili len zle.


Debatu u nás rozhýbali aktuálne nákupy médií finančnou skupinou Penta. Čo je vlastne na skupovaní novín slovenskými oligarchami zlé?
Úplne všetko.
Haščák tvrdí, že s ich riadením médií zatiaľ nik nemá reálnu skúsenosť, preto ich nemôže vopred odsudzovať.
Celá história Penty je históriou jedného veľkého podvodu presne tak, ako je to aj s históriou J&T. Ľudia by mali vedieť, odkiaľ vzali svoje peniaze. Tým nechcem povedať, že Penta nerobí aj dobré veci, lenže v jej prípade ide aj o históriu grandiózneho lupu. Ten sa inak odohrával vo všetkých postkomunistických krajinách, takže Penta v tom nie je nijako výnimočná.
Verím dokonca tomu, že Penta by aj chcela byť lepšia, ale nebude, lebo zlo má v génoch. V deň, keď kúpi Sme, stane sa asi to isté, ako keby niekto kúpil značku Coca-Cola bez toho, aby poznal recept na jej výrobu. Sme teda v takom prípade skončí ako Coca-Cola bez potrebných prísad, a je jedno, či redaktori odídu hneď, alebo neskôr, či ich bude 20, 30 alebo 60.
Nemôže to Penta myslieť úprimne?
Môže, ale som si stopercentne istý, že nemyslí. Prečo by mala? Veď keby mala záujem o to, aby sa v Sme či v iných novinách robila kvalitná investigatíva, stačí, aby ich podporila kúpu reklamy. Nemusí si kupovať stratový denník, nie? Načo jej je?
Penta by si však, najmä po tom rozruchu, určite netrúfla prísť a otvorene zakazovať, bola by odkázaná maximálne na plazivé zmeny.
Už som vám spomínal, čo sa udialo v RTVS v Reportéroch. Tam im tiež nik nič nezakazuje, oni sami však vedia, že niektoré veci nemôžu. V Sme to bude rovnaké.
Autocenzúra?
Samozrejme. Viete si predstaviť, že by ste teraz o pánovi Vajdovi napísali, že je homosexuál? Teda ak by naozaj bol? Nie som si tým taký istý.
Muselo by to byť relevantné k nejakej pre verejnosť dôležitej téme. Orientácia sama o sebe je nezaujímavá.
Dobre, vymyslel som zlý príklad. A keby náhodou kradol? Predsa len je to majiteľ a asi by ste mali zábrany o tom písať. Ak by to aj raz zniesol, neskôr by vám stúpil na chrbát a povedal, že vás platí, tak čo vypisujete hlúposti.
Keď do Sme vstúpi Penta, tiež bude mať záujmy, ktoré si bude hájiť. Novinári, čo ostanú, tým budú limitovaní.
Preto treba mať majiteľa, ktorý nekradne.
O Vajdovi vám poviem jednu historku. Keď som robil v Reportéroch, Katka Začková pripravovala reportáž o tom, že Vajdovci skupujú pozemky na Záhorí a vraj okrádajú ľudí. Povedal som, že ak je to pravda, nech to natočí.
Dvakrát bola vo firme Vajdovho mladšieho brata, dvakrát ju odtiaľ vyhodili, teda sa s ňou ani nebavili. Reportáž sme, samozrejme, odvysielali. Toho brata som neskôr stretol a začal mi vysvetľovať, že všetko bolo inak. Vravel som mu, že to mohol povedať Začkovej, keď to nakrúcala.
Potom ma z STV vyhodili a Vajdovci, napriek tomu, že boli na mňa nahnevaní, nemali problém vziať ma do Sme. Mladého Vajdu som opäť stretol na ulici a ešte sa smial, že „teraz sme ti dobrí, čo?“ Tým chcem povedať, že Vajda je naozaj demokrat.
Na vianočnom večierku som mu neskôr aj vravel, že ma tá reportáž mrzí, mali však reportérke odpovedať na otázky. Odvetil, nech si s tým nelámem hlavu, že to bola ich chyba, jednoducho to uznal. A o tomto je rozdiel medzi Pentou a Vajdom.
Je to ten istý rozdiel, ako keď máte za manželku slušnú ženu alebo ku..u. V oboch prípadoch je to manželka, ale... A tak je to aj s majiteľmi.
Nie je však už Penta démonizovaná?
Nevylučujem, že všetkým zvýši platy, noviny začnú fungovať lepšie a budú bohovsky odvážne. Myslím si však, že sa to stane až po ďalšom Veľkom tresku.

Keby ste dnes pracovali v Sme, čo by ste spravili pri vstupe Penty?
V tejto situácii a v tomto veku by som okamžite odišiel.
OK, ako novinár máte 30 rokov, na krku hypotéku, doma dve deti a manželku na materskej.
Tak to by som zvažoval, lebo nejde o jednoduché rozhodnutie, veď mnohí z tých, čo odídu, objektívne nebudú mať kde pracovať. Možno budú zatvárať konzervy, neviem. Preto to ani tým, čo ostanú, nebudem mať za zlé.
Najjednoduchšie by bolo hrdinsky povedať, že by som určite odišiel, ale fakt neviem. Nie som si istý, či by som hneď tresol dverami. Skôr však áno, veď som takto odišiel aj od Matoviča, hoci som nemusel a on ma prehováral, aby som ostal.
Keď som však videl, čo je to za hajzla, povedal som si, že neostanem ani sekundu. A vtedy som tiež nevedel, čo so mnou bude, lebo Matúš Kostolný mi povedal, že do Sme sa už po kandidatúre do volieb nebudem môcť vrátiť.
Mali ste isté miesto u Štefana Hríba, nie?
Števo Hríb mi povedal, že keď to nevyjde, môžem u neho v .týždni robiť, mohol som však vedieť, že dodrží slovo? Od Matoviča som napriek tomu odišiel. Potom mi aj Matúš zavolal, že sa môžem vrátiť, keďže som nakoniec nekandidoval, lenže volal mi tuším poobede a ja som sa už doobeda dohodol so Števom.
Na internete kritici redaktorom, čo chcú zo Sme odísť, vyčítajú, že roky bojujú za voľný trh, ale keď ich má v rámci neho kúpiť Penta, zrazu im je proti srsti. Vraj je to len patetické gesto a vyplakávanie.
Čo je zlé na patetických gestách? Tie sú predsa veľmi dôležité. Ak by novinári, ktorí cítia, že nechcú robiť pod Pentou, mlčali a nepovedali to verejne, boli by blázni. Možno je to trochu patetické, ja to tak však nevidím. Som si dokonca istý, že viacerí ten odchod myslia smrteľne vážne.
Pisálkov na internetových diskusiách sledujem a môžem povedať len to, že nech si to, chumaji, skúsia sami. Nech skúsia prísť dobrovoľne o zamestnanie, ktoré majú radi, a potom nech vypisujú. Smradi.
Bloger Radovan Bránik, ale aj ďalší, si však myslia, že odchádzať predtým, než sa Haščák prejaví, je zbabelosťou. Vraj je za tým skôr strach zo zlyhania nás samotných.
Rado je človek, ktorého názory si vážim, ale tu sa mýli. Veď on tiež patrí medzi ľudí, ktorí odišli od Matoviča, hoci ho nik nenútil. Predsa tiež mohol kandidovať a počkať, ako sa to nakoniec u toho Matoviča vyvinie, nie?
Odišiel však vtedy, keď zistil, že je to smrad. Buchol dverami, hoci práve on by sa zrejme do parlamentu dostal. Nech teda nevyskakuje, lebo hoci ho mám rád, urobil to isté. Neviem, či ste čítali blogy, ktoré potom písal o Matovičovi, nakladal mu teda riadne. Čo teda teraz vykladá?
Prekáža mu, že redaktori Sme sa pri tomto kroku akoby vykašľali na svojich čitateľov aj blogerov, pričom Sme vlastne tvoria aj oni, teda nielen pár desiatok redaktorov, ale aj státisíce ľudí.
Tak nech sa tie státisíce poskladajú a môžu si kúpiť kontrolný balík.
Zachytil som aj výčitku čitateľov Sme.sk voči Petrovi Vajdovi, že prečo sa na svojich redaktorov „vybodol“ a Nemcom rovno nezaplatil, lebo vraj po vstupe Penty budú chodiť čítať iné portály. Na otázku, či majú predplatené aspoň piano, stíchli.
No, veď práve to sú také čudné argumenty. V každom prípade je len vaše slobodné rozhodnutie, či odídete. Kto tam nechce robiť, môže ísť a zhasla fajka. Keby vám niekto kázal vykopávať mŕtvoly, tiež sa môžete brániť odchodom.

Ak tu budú mať svoje noviny a televízie Babiš, Haščák, Tkáč, Kmotrík a ďalší, hrozí pakt o vzájomnom neútočení oligarchov, teda že o ich prechmatoch nebude nik písať, lebo každý vie okamžite kontrovať protiútokom?
Akože hrozí, veď to je istá vec. Občas na seba niečo drobné vytiahnu, o kľúčových veciach sa však písať nebude. Budú vyťahovať čosi len na tých, kto ich neposlúchne, napríklad nejaký politik. Najskôr mu dajú úplatok a potom to na neho vytiahnu. Bude to čistá katastrofa.
K Sme mám množstvo výhrad, ale faktom je, že sú to posledné noviny, ktoré sa tu dajú čítať. Pravda je grc, o iných denníkoch si tiež nemusíme hovoriť.
Ľudia z Penty nie sú hlúpi, musia vedieť, že skôr či neskôr tu ako protiváha vzniknú portály typu Echo 24 v Česku, možno aj so silnejšími investormi. Alebo taký odpor od ľudí v Sme nečakali a podcenili to?
Taký veľký odpor určite nečakali. Chcú však mať vplyv, to je jednoduchá vec.
Nie každý čitateľ vie, ako sa ten vplyv dá monetizovať.
Tak, že sa nebude písať o jeho prúseroch. Ak aj vznikne niečo ako Echo 24, aký bude mať vplyv? Možno raz veľký, ale pre Pentu je dovtedy každý deň upevňovania moci dobrý. Nik nebude majiteľov kontrolovať, preto si budú robiť, čo chcú.
Napríklad tlačiť na politikov – tajtrlíkov, aby schválili, čo treba a čo oligarchom prinesie benefit niekde inde. Ani nebudú musieť uplácať, stačí ak prídu, buchnú po stole a politikovi ukážu článok, ktorý zajtra môže vyjsť.
V médiách, ktoré už kúpila Penta, ostali aj dobrí novinári, o ktorých nie je dôvod myslieť si, že sa nechajú cenzurovať, podobné to bude aj v Sme. Myslíte si, že raz prídu do vážnej dilemy, či o niečom písať?
Za boľševika boli v rôznych funkciách aj slušní ľudia. Pracovali, snažili sa, a nik im to nemôže mať za zlé, jednoducho chceli prežiť. Nerobili svinstvá, len dobré veci, všetci však nemôžu byť veľkí hrdinovia, lebo je to ťažké.
Myslím si, že kto v tých médiách ostane, už dilemu mať ani nebude, lebo sa v tom prostredí usadí a nájde si sám pred sebou výhovorku, že to nie je až také zlé, veď ho nik nenúti, aby nepísal o Zuze, že jej smrdí z huby, hoci je to pravda.
Presne toto predsa vidím v Reportéroch na RTVS. Prečo tam ostali? Veď sami mi hovoria, ako je to nahovno, ako ich to nebaví, ako niektoré veci nemôžu robiť, a tak radšej urobia niečo o tom, ako niekomu, obrazne povedané, sused natrel plot nazeleno. Takto si to zdôvodnia a funguje to. A tak to bude v prípade vstupu Penty aj v Sme.
Odíde viac ako 60 ľudí?
Podľa mňa ich neodíde ani 30. Kam pôjdu, chudáci? Netreba zabúdať ani na tých, čo si zrazu povedia: „Kokos, veď ja by som teraz mohol robiť aj vedúceho vydania. Trochu mi aj zvýšia plat, prasačiny predsa robiť nemusím, stále je to spravodajstvo a veľké kauzy nerobil ani môj predchodca, tak čo.“ Tak to bude, a je to v poriadku, lebo takí sú ľudia.

Viete, ktorá vaša hláška z čias robenia videí v Sme medzi čitateľmi zľudovela?
Nie.
„A toto sa ako podarilo?“ Je to otázka, ktorú ste položili pri nehode električky a niektorí ju citujú, keď chcú demonštrovať nízku úroveň slovenskej žurnalistiky.
O tom ani neviem, ale viem, kedy som to nakrúcal. Šiel som peši do práce, vykoľajila sa električka, tak som sa spýtal ako sa to podarilo. Normálna otázka, nie? (smiech)
Nedávno ste v .týždni vytvorili kauzu, keď ste natočili a publikovali video s kňazom Kuffom, ktorý sa netaktne vyjadril o homosexuáloch. Vyčíta sa vám, že kým na tlačovkách dokážete riadne pritlačiť aj Fica, tu ste pri tých nezmysloch mlčali. Nebolo to zlyhanie?
Nemyslím si, že hovoril nezmysly. V tom videu povedal dve naozaj zlé veci – slová ako genocída národa a že homosexuáli vymrú. Myslím si, že to povedať nemal, so všetkým ostatným však súhlasím.
Mlčali ste.
To predsa nebol rozhovor, aký robíme my teraz. Dostal konkrétnu tému a hovoril o nej sám. Bola to prvá otázka z hodinového rozhovoru, kde som sa ho pýtal na rodinu, teda nie na homosexuálov.
Keď tie konkrétne veci inak vyslovil, aj mi to v ušiach zahralo, ale viete, ako to je – v ruke držíte kameru, v duchu premýšľate o ďalšej otázke, a tak som to trochu vypustil. Aj keby mi to však priamo zarezonovalo, priamo by som sa ho nič k tomu nespýtal, lebo som necítil potrebu.
Čiže vec žánru?
Tak. Keď sa to celé skončilo a vypli sme kameru, vyšli sme von a vravím mu, že to o tých homosexuáloch bolo čudné. Presne som si však tie jeho slová už nepamätal. Vy si nebodaj pamätáte, čo som vám povedal pred hodinou? Tvrdil mi, že on to zle nemyslel, snažil sa mi to aj vysvetliť.
Faktom je, že homosexuálov má rád, bol som tam s dvomi, o ktorých sa stará, aj zadky by im utrel. Prekáža mu len homosexuálne správanie, čo je v súlade s jeho náboženstvom.
Tri dni nato som to strihal. Nerobím to tak, že celý záznam znovu počúvam, jednoducho odstrihnem začiatok a koniec podľa témy, ktorých tam bolo šesť či sedem. Bez toho, aby som si to pozrel, som to potom „zavesil“ na web a spustila sa búrka.
Oprávnená.
Boli to silné slová. Podľa mňa bol problém v tom, že ich zle vyslovil. Nemal ich vysloviť, boli zle pochopené.
Prečo ste to video stiahli?
Bol som proti tomu, lebo ak je to už raz vonku, je to zbytočné. Chcel to však Števo Hríb. Netlačil na mňa, že musím, len mi povedal svoje dôvody, tak sme to stiahli. Polovica redakcie si myslí, že to bolo dobré rozhodnutie, polovica, že zlé.
Vtedy mi už chodili aj e-maily, že na Kuffu podajú trestné oznámenie, čo sa aj potvrdilo. Pred tromi dňami mi kvôli tomu volal policajt.
Ľutujete dnes, že ste to vôbec zverejnili?
Nebola to chyba, aspoň sa o tom hovorilo. Možno bolo chybou, že sme k tomu nedali nejaké vysvetlenie, prípadne stanovisko. Mne osobne však to video až tak neprekáža.
Keby vám takto rozprával na video Kotleba o holokauste a Tisovi, nezverejnili by ste to. Keď je to Kuffa, ktorý je vám názorovo blízky, správate sa inak.
Nevylučujem, že toto bola moja chyba. Keby som vám však ukázal, aké som dostal e-maily od tých, ktorým prekážalo, čo Kuffa povedal na adresu homosexuálov, tak vám Kuffa vyjde ako ľudomil.
Kamarát, tí by ma boli „vykuchali“. Nech teda idú doprdele. Oni odo mňa žiadajú milosrdenstvo, keď by ma najradšej popravili? Mňa, ktorý vlastne ani nič také nevyslovil?
„Nímandi“ sú medzi homosxuálmi aj heterosexuálmi, nedá sa generalizovať.
Tí, čo mi písali, neboli až takí „nímandi“.
Chybu ste teda neurobili?
Možno v tom, že som ublížil Kuffovi. Teraz ho budú ťahať po výsluchoch, a to ma bude mrzieť.
Svojho času ste povedali, že niektorí novinári sú bezcharakterné svine. Ktorí?
Jasné, že takí sú, nechajú sa zaplatiť ako maliny. Mám príklad, keď človek, o ktorom som si myslel, že je slušný a poctivý novinár, natočil nechutnú reportáž o zariadení pre starých ľudí v Bratislave.
Bolo to brutálne nechutné a neobjektívne, a hoci to asi bude na žalobu, neviem si predstaviť, že by to niekto urobil pri zdravom rozume bez toho, aby mu za to niekto zaplatil. Vždy som si ho vážil, ale čo predviedol, bola čistá katastrofa.
Máme tu aj novinárov – sluhov mocných a peňazí, strašne veľa ich je v lokálnych televíziách. Tam je to úplne prelezené. A čo si budeme hovoriť, spomeňme aj denník Pravda – nepochybne v ňom robia aj dobrí ľudia a slušní novinári, je to však akciová spoločnosť vládnej strany, tak ako to môže vyzerať?
Sú tu aj novinári, ktorí pracujú v tlačových agentúrach a zároveň robia pre poslancov. To predsa nie je v poriadku. A takýchto zlých novinárov sú tu mraky.

VW Golf zabrzdil najviac do 40 metrov
Aj tie najlepšie z moderných riadiacich systémov majú svoje hranice možností. Preto väčšina práce v súvislosti s kontaktom auta a vozovky ostáva na pneumatikách.
Zvlášť ťažké to majú zimné pneumatiky na suchej vozovke. Najmä pre lamely, ktoré pomáhajú na snehu a na klzkom povrchu. Mäkká guma, ktorá musí vydržať aj pri nízkych teplotách, je na suchej ceste doslova leštená.
VW Golf na testovaných pneumatikách pri rýchlosti 100 km/h zabrzdil najviac do 40 metrov. Pneumatiky si za to vyslúžili rešpekt od testovateľov. V porovnaní s letnými pneumatikami je to len o polovicu viac na jednu dĺžku auta.
V rámci skúšobného poľa bol medzi najlepším a najhorším účastníkom rozdiel len 2 metre, čo dokazuje, že výrobcovia sa veľmi zlepšili. Oproti minulým rokom sa zlepšili aj reakcie na suchej ceste na pohyby volantu.
Na suchu boli pneumatiky tiché s nízkym valivým odporom
Elektronický program stability (ESP) chráni pneumatiky pred najhorším zaobchádzaním počas brzdenia. Testované zimné pneumatiky však poskytovali pri strate trakcie dostatočnú rezervu na získanie kontroly nad autom.
Aj v ostatných kritériách dopadli zimné pneumatiky dobre. V prípade hluku je počuť rozdiel oproti minulosti. Je ich počuť menej s výnimkou mierneho hluku pri zrýchľovaní. Dokonca aj valivý odpor sa pohybuje na príjemne nízkej úrovni.
Pozoruhodné výsledky dosiahli pneumatiky aj na vode
Pneumatiky presvedčili aj na mokrom povrchu. Pri brzdení sa chovali v podstate rovnako ako v suchých podmienkach.
Profil je intenzívne používaný a brzdná dráha auta je o niečo dlhšia ako na letných pneumatík. V hlbokých kalužiach proti aquaplaningu pomáha pomerne hlboký dezén (od 8,2 do 9,2 milimetra).
V rýchlosti medzi 79 a 83 km/h sa každý z testovaných kandidátov točil ďalej. Pozoruhodný výkon, no platí len pri nových pneumatikách.
Zimné pneumatiky sa v lete rýchlo opotrebúvajú
Tieto zlepšenia vedú k otázke, či zimné pneumatiky nie sú dobrou voľbou na celý rok. Vyhli by sme sa tak prezúvaniu.
Odpoveď je ale negatívna. Aj keď sa zimné pneumatiky chovajú dobre na mokrej vozovke a zvládajú aj krízové situácie, profil pneumatík pri tom veľmi trpí. Rýchlo sa opotrebujú.
Tieto pneumatiky boli navrhnuté, aby boli bezpečné na klzkom povrchu ako je sneh a ľad. V tejto oblasti sú veľmi pokrokové.
Pneumatika musí mať nielen vynikajúcu trakciu pri akcelerácii v zákrute, ale aj poskytovať bočnú oporu. Tu je veľmi dôležitý dezén, pretože každý blok profilu a každá hrana je dôležitá pre záber na snehu.
Existujú rôzne spôsoby, ako to urobiť. Dokazujú to rôzne tvary profilov, ktoré volia výrobcovia a dávajú si ich patentovať.

námy počet obetí epidémie eboly prekročil číslo štyritisíc, ale Svetová zdravotnícka organizácia si myslí, že skutočná bilancia je ešte omnoho horšia. Spolu s tým, ako sa rozbehla medzinárodná pomoc, rastú aj celosvetové obavy zo šírenia vírusu. Ako veľmi by sme sa mali báť? Aké sú riziká?
1. Ebola sa do bohatých krajín nerozšíri
Až kým sa v Madride nenakazila zdravotná sestra Teresa Romerová Ramosová, bohaté krajiny Európy, Severnej Ameriky a Ázie verili, že sa vírus podarí udržať vo vyspelých zdravotníckych zariadeniach. Riaditeľ amerického centra pre prevenciu a kontrolu chorôb Tom Frieden po prvom potvrdenom prípade eboly v Dallase vyhlásil, že vírus dokážu zastaviť.
Podobné ubezpečenia upokojujú ľudí, ale môžu byť prehnané. Žiadny systém nemá stopercentnú účinnosť. Španielska sestra sa nakazila pri vyzliekaní ochranného odevu, keď sa ešte pred dezinfekciou rukou dotkla tváre.
Podobne ako ebola aj vírus SARS sa v nemocniciach prenáša najmä po kontakte s telesnými tekutinami. Počas toho, ako sa SARS v roku 2003 šíril Áziou, v niektorých nemocniciach vrátane Hongkongu sa nakazilo množstvo zdravotníckych pracovníkov, kým v iných žiadni nakazení neboli.
Najväčším nebezpečenstvom preto v bohatých krajinách je prílišné sebavedomie, respektíve arogancia. Inými slovami ide o prehnanú vieru, že kombinácia pokročilých technológií a núdzových plánov zabezpečí, že sa ebola a iné choroby nebudú šíriť. Bolo to práve prehnané sebavedomie, pre ktoré v roku 2003 so SARS zápasili špičkové torontské nemocnice ešte dlho potom, ako bol porazený v chudobnom Vietname.
Bolo to prehnané sebavedomie, pre ktoré riadiaci orgán WHO rozhodol o zoškrtaní výdavkov na predchádzanie a riešenie epidémií na úkor programov na boj s rakovinou a srdcovými chorobami.  Je to arogancia, pre ktorú politici škrtajú zdravotnícke rozpočty vždy, keď majú pocit, že sú mikróby pod kontrolou, aby vzápätí prepadali zúfalstvu, keď sa objaví ďalšia epidémia.
2. Vďaka bezpečnostným plánom po 11. septembri sme na boj s ebolou pripravení
V rokoch po útokoch z 11. septembra 2001 a listoch s antraxom administratíva prezidenta Georgea Busha začala s veľkou revíziou pripravenosti na bioterorizmus. Počnúc federálnymi inštitúciami, cez miestne kliniky, lekárov, sestričky, nemocnice až po záchranárov všetci prešli prípravou na pandémiu a bioteroristické útoky.
Neustále cvičenia mali pripraviť každé zdravotnícke zariadenie v Amerike na prepuknutie vysokonákazlivého ochorenia. Špecializované agentúry dostali miliardy dolárov na

V obci Gaubitsch som rozprával, čo v mojom detstve znamenali rakúske médiá. Čakalo ma prekvapenie.
Vystupoval som v rakúskom pohraničnom mestečku Laa an der Thaya, čo by kameňom dohodil od Znojma. Poľnohospodársky kraj, kedysi koniec západného sveta. Oblasť sa nazýva aj Weinviertel podľa známych miestnych vín. Cestuje sa tam po kľukatých cestách-necestách.
Počet obyvateľov po vojne postupne klesal, málokomu sa chcelo žiť na dohľad železnej opony. Na rovine sa štyridsať rokov čneli strážne veže, v noci žiarili pátracie reflektory a neraz znela aj streľba. Krajina za plotom patrila k obľúbeným námetom na strašenie detí. Keď budeš zlý, pôjdeš do ČSSR!
Teraz ľudí mierne pribúda a hoci zďaleka nie tak rýchlo ako v bratislavskom pohraničí, kde už napríklad v Kittsee zaviedli povinnú dvojročnú slovenčinu pre rakúskych žiakov.

Keď Najvyšší kontrolný úrad nájde plytvanie, bojujú obce o stratené peniaze viac ako štát. Zďaleka to však nestačí. Plytvanie je obrovské, chuť trestať vinníkov malá. Je čas na nové pravidlá.

Keď na humenskom Sídlisku pod Sokolejom pribudlo nové parkovisko, autá z neho mohli zablúdiť aj na chodník. Chýbalo totiž 60 metrov obrubníka, za ktorý mesto zaplatilo stovky eur.

Podobný problém malo aj Ministerstvo zahraničných vecí. Za vynovenie informačného systému dalo zo štátnej kasy desaťtisíce eur, jeho platená inštalácia mala trvať 40 dní. Po pár dňoch bola sieť hotová. Zvyšok štát zaplatil zbytočne.

Na obe pochybenia upozornili až kontrolóri NKÚ – s rôznym výsledkom.

Humenné škodu strhlo z platu zamestnancovi, ktorý na stavbu dozeral. Ministerstvo netrestalo nikoho. „Nálezy NKÚ nemali taký charakter,” uviedlo pred časom v infožiadosti.

Mestu vadí, keď za svoje peniaze nič nedostane a chce ich späť – ministerstvu nie. Aliancia Fair-play zisťovala, či je to pravidlom.

Plytvanie: obce vybojovali späť 5 percent – štát nič

Pred časom Aliancia Fair-play upozornila na to, že ministerstvá miliónové úniky nájdené NKÚ netrápia. Posielala infožiadosti a pýtala sa, či za pochybenia niekto pykal. Nepykal. Nikto.

Plytvajú aj mestá a obce. Len v rokoch 2010-2012 objavili kontrolóri NKÚ v ich zmluvách a faktúrach diery za najmenej 350 tisíc eur. Desiatky ďalších nevedeli vyčísliť.
Na rozdiel od ministerstiev aspoň niektorým obciam stratené peniaze chýbali. V tretine prípadov, kde mohla vzniknúť škoda, vyvodzovali zodpovednosť. Žiadali vrátiť peniaze, krátili plat, podávali trestné oznámenia. Takto sa im podarilo získať späť vyše 21 tisíc eur.

V porovnaní so štátom sa obce o svoje peniaze bijú viac. No zďaleka nie vždy. Aj u nich ostala väčšina nájdeného plytvania nepotrestaná. Príkladom môže byť turčianska obec Podhradie.

Zákon plytvanie netoleruje, štát, obce a úrady áno

Pred tromi rokmi chcela obec vysadiť na miestnom cintoríne nové stromčeky. NKÚ zistil, že ich preplatila desaťnásobne. Obec si síce plnila domáce úlohy, ktoré od kontrolórov dostala  - no za plytvanie v tisícoch eur nepykal nikto.

Zákon hovorí, že štát, obce aj úrady by mali žiadať vzniknutú škodu od svojich zamestnancov späť. Väčšinou sa to nedeje, úrady v plytvaní mnohokrát nevidia priamu škodu alebo zavinenie konkrétneho človek. Navyše, veľakrát je zodpovedný sám minister, starosta alebo šéf úradu, ktorých akoby nemal kto potrestať.

Úradníci sú bezradní aj vtedy, keď vinník na úrade už nepracuje. Alebo ak je plytvanie výsledkom kolektívneho rozhodnutia – napríklad hlasovania v mestskom zastupiteľstve.

Z verejnej kasy sa tak strácajú milióny eur. Len v kauzách, ktoré boli medializované v rokoch 2010 až 2012, napočítali odborníci takmer miliardové plytvanie. To je suma, ktorú dáva táto krajina každý rok na súdnictvo, políciu a hasičov.

Je čas na nové pravidlá

Na deravý zákon existuje riešenie, ktoré funguje v mnohých štátoch. Je ním hmotná zodpovednosť verejných činiteľov za škody, ktoré štátu spôsobia. V susednom Rakúsku platí už takmer 50 rokov a rieši aj prípady, keď rozhodnutie plytvať neprijal jednotlivec ale kolektív.

Recept existuje aj na neochotu zodpovedných trestať vinníkov. Inšpiráciou môžu byť Spojené štáty. Tamojší False Claim Act dáva občanom možnosť biť sa o stratené verejné peniaze, ak úrady pri podvodoch nekonajú, alebo o nich nevedia. Občan môže vinníka žalovať namiesto nich – v mene štátu. Keď uspeje, pripadne mu časť peňazí, ktoré pomohol štátu získať späť.

Podobný návrh zákona mali mať poslanci na stole v septembri. Najbližšie by to mali využiť a rozmyšľať, ako štát, obce a úrady primäť k menšej zhovievavosti voči vinníkom. Väčší problém, ako deravý zákon je totiž fakt, že mnohým zodpovedným sa do trestania jednoducho nechce.

A nikto iný to dnes za nich urobiť nemôže.

Minule som bola v nemocničnej knižnici. Chodím si tam čítať anglické časopisy, keď mam prestávku medzi terapiami. S knihovníčkou sme staré známe. Čítame rady a máme rady rovnaké knihy. Tak som sa jej pýtala, čo čítajú onkologickí pacienti, čo si vyberajú, či si myslí, že choroba má na ich výber vplyv.


Čítajú všetko. "Začiatočníci" hlavne populárno náučnú literatúru o chorobe, ale neskôr ich to prestane baviť a potom si vyberajú podľa svojho osobného vkusu. Dobre idú detektívky, hlavne tie mrazivé, izraelská klasika, romance a čo knihovníčku prekvapilo aj veľa poézie.
Sú pacienti, čo si požičiavajú kvantá kníh, ktoré prečítajú tak rýchlo, že si ich nestihnú užiť. Poznám to, aj ja som mala kedysi zoznam toho, čo ešte musím stihnúť prečítať. Aj som čítala rýchlosťou blesku počas dlhých bezsenných nocí. Systematicky. Novinky, klasiku, ktorú som ešte nestihla, aj detské knihy v hebrejčine, aby som vedela, čo raz bude čítať moja dcéra. Načítala som toho veľa, ale skôr akademicky ako so srdcom. Viac ma zaujímalo ako autor vyskladal vetu ako to, čo ňou chcel povedať. To bolo vo fáze, keď som horúčkovito hľadala dôvody, prečo som ochorela. Teraz čítam pomaly, aj pre to, že mám prakticky denné bolesti hlavy a vyčerpáva ma písanie. Ale o to viac si to užívam.
V knižnici chýba veľa kníh, lebo niektoré už pacienti nestihli vrátiť a ich príbuzní riešili dôležitejšie veci ako vypožičané knihy. Upomienky sa v tejto knižnici neposielajú, ale prázdna nie je, lebo darcov je dosť.
Niekedy na jej policiach nájdem knihu so záložkou kdesi v prvej tretine, či úplne pri konci. Fantázia pracuje a tak rozmýšľam, či ju niekto nedočítal, lebo ho nebavila, lebo už nevládal, alebo pre to, že to už nestihol. Tá posledná možnosť ma desí. Nestihnúť dočítať knihu.

Čo robí Peter Kažimír dobre?
„Dobré je, že sa snaží znižovať deficit verejných financií.“
Iba jedna vec?
„Stále má šikovných ľudí na ministerstve.“
Čo by ste robili inak?
„Povedal som, že je dobré, že sa snaží znižovať deficit verejných financií, a v zásade ho aj znižuje, ale problém je, že to robí spôsobom, ktorý nie je dobrý. Predovšetkým preto, že celá konsolidácia, a nie takmer celá, ale celá, sa deje na príjmovej stránke zvyšovaním daní a odvodov a vôbec nedochádza k znižovaniu výdavkov. Po druhé preto, že keď už dane zvyšuje, tak zvyšuje priame dane, ktoré najviac ohrozujú konkurencieschopnosť. Keď sa k tomu pripočíta neustále zhoršovanie podnikateľského prostredia, slabá efektívnosť verejného sektora vrátane vymožiteľnosti práva a zlý vývoj v oblasti kvality vzdelávania, tak toto všetko zhoršuje naše vyhliadky do budúcna.“
Možno by vám povedal, že je tam tretí rok a zvyšovanie daní prináša čoraz väčší výnos, čo znamená, že to ešte neprehnal.
„To nie je pravda. Globálna konkurencia je a bude čím ďalej ostrejšia. To je jediná istota, ktorú máme. V nej sa súťaží najmä o dve komodity – o kapitál a talenty. Od nástupu prvej Ficovej vlády sa zhoršuje naša pozícia v súťaži o kapitál. Najnovšie číslo hovorí, že v príleve zahraničných investícií sme dokonca za Rumunskom. Za prvý polrok tohto roka prišlo na jedného obyvateľa do Českej republiky 71 eur, na Slovensko desať. Do Maďarska, ktoré robí takú politiku ako robí, prišlo dvakrát viac investícií na obyvateľa ako k nám. To, že sa pri zvyšovaní daní dosahujú vyššie výnosy, je síce pravda, no naša konkurencieschopnosť sa znižuje.“
Peter Kažimír tu nie je, no možno by povedal – ak som našiel zlatú baňu vo výbere DPH, prečo by som to nevyužil.
„Peter Kažimír žiadnu zlatú baňu v DPH nenašiel. Efektívny výnos dane z pridanej hodnoty začal klesať po nástupe prvej Ficovej vlády a klesal enormným spôsobom celé štyri roky. Kažimír bol vtedy štátnym tajomníkom zodpovedným za daňovú oblasť. Dostali sme sa do druhého najhoršieho efektívneho výberu DPH po Grécku. Aj keď sa to otočilo, stále nie sme na úrovni z roku 2006, čo tiež nie je žiadne terno. Navyše, čísla za tento rok ukazujú, že sa to zlepšovanie spomalilo.“
Čo sa podľa vás v roku 2006 stalo, že krivka efektivity išla tak prudko dole? Politicky vieme, že tam bol Smer. No odborníci za Smerom hovoria, že karuselové podvody sa zjednodušili skôr zavedením Schengenu.